<?xml version="1.0" encoding="UTF-8"?>
<FictionBook xmlns="http://www.gribuser.ru/xml/fictionbook/2.0" xmlns:xlink="http://www.w3.org/1999/xlink">
    <stylesheet type="text/css">.hr{display: block; border:1px solid;}</stylesheet>
    <description>
        <title-info>
            <genre>religion_rel</genre>
            <author>
                <nickname>
</nickname>
            </author>
            <book-title>Минея. Ноябрь</book-title>
            <lang>ru</lang>
        </title-info>
        <document-info>
            <date>10.22.18</date>
            <src-url/>
            <id>4bef652469d2b65a5dfee7d5bf9a6d75-AAAA-6c1df1d576c3741e4cd1766ed749c912</id>
            <version>1.0</version>
        </document-info>
        <publish-info>
            <book-name/>
        </publish-info>
        <custom-info info-type="source"/>
    </description>
    <body name="contents">
        <section>
            <section>
                <p>Содержание</p>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
            <section>
            </section>
        </section>
    </body>
    <body>
        <title>
            <p>Минея. Ноябрь</p>
        </title>
        <section>
            <title>
                <p>В 1-й день</p>
            </title>
            <section>
                <title>
                    <p>
                        <style>Святы́х и чудотво́рцов безсре́бреников Космы́ и Дамиа́на, и́же от Аси́и</style>
                    </p>
                </title>
                <p>
                    <strong>
                        <style>Ве́чер</style>
                    </strong>
                </p>
                <p>
                    <style>На</style> Го́споди, воззва́х: 
                    <style>стихи́ры святы́х на 6, глас 6.</style></p>
                <p>
                    <style>Подо́бен:</style> Все отло́жше:</p>
                <p>Всю́ отложи́вше на Небесе́х надежду,/ сокро́вище некра́домо себе́ святи́и сокро́вищствоваша:/ ту́не<a type="note" xlink:href="#note1">1</a>
                    прия́ша, ту́не даю́т неду́гующим врачева́ния./ Зла́та или́ сребра́ ева́нгельски не стяжа́ша,/ челове́ком же и ското́м благодея́ния препода́ша,/ да все́ми послушли́ви бы́вше Христу,/ со дерзнове́нием мо́лятся о душа́х на́ших.</p>
                <p>Ве́щи возгнуша́шася на земли́ тле́емыя,/ Небе́сножи́телие же во пло́ти/ я́коже А́нгели яви́шася,/ единому́дреннии сожи́теле,/ сопру́г единонра́вный святы́х и единоду́шный./ Те́мже стра́ждущим всем врачева́ния подаю́т,/ безсре́бренно да́рующе благодея́ния тре́бующим,/ я́же ле́тным<a type="note" xlink:href="#note2">2</a> сим досто́йно почти́м пра́здником,/ Христу́ со дерзнове́нием моля́щияся/ о душа́х на́ших.</p>
                <p>Всю все́льшая<a type="note" xlink:href="#note3">3</a> в себе́ Тро́ицу, дво́ица приснопа́мятная,/ Косма́ и Дамиа́н Богому́дрии,/ я́ко пото́цы источа́ют от исто́чника живоно́снаго/ во́ды врачева́ний;/ и́хже и мо́щи стра́сти осяза́нием врачу́ют,/ и са́мая то́кмо имена́/ неду́ги от челове́ков отго́нят,/ всех притека́ющих спаси́тельная приста́нища о Христе́,/ и со дерзнове́нием мо́лятся о душа́х на́ших.</p>
                <p>Все отри́нувше стра́стное мучи́тельство/ и вся́ко размышле́ние лука́ваго зми́я попра́вше о Христе́,/ святи́и безме́здницы, Космо́ и Дамиа́не,/ светообра́зни<a type="note" xlink:href="#note4">4</a> яви́стеся, я́ко свети́ла,/ озаря́юще всю подсо́лнечную Богозна́меньми всегда́,/ тьму отгоня́юще и неду́ги благода́тию/ и всем спаси́телие явля́ющеся,/ ве́рою неукло́нною/ творя́щим сла́вную па́мять ва́шу, прему́дрии.</p>
                <p>
                    <style>Сла́ва, глас 6. Анато́лия:</style>
                </p>
                <p>Безконе́чна есть святы́х благода́ть,/ ю́же от Христа́ прия́ша,/ те́мже и мо́щи их/ от Боже́ственныя си́лы непреста́нно де́йствуют чудеса́,/ и́хже и имена́, ве́рою призыва́ема,/ неисце́льныя боле́зни исцеля́ют./ И́миже, Го́споди, и нас душе́вных и теле́сных страсте́й свободи́,/ я́ко Человеколю́бец.</p>
                <p>
                    <style>И ны́не:</style> 
                </p>
                <p>Богоро́дице, Ты еси́ лоза́ и́стинная:</p>
                <p>
                    <style>Или́ Крестобогоро́дичен.</style>
                </p>
                <p>
                    <style>Подо́бен:</style> Все отло́жше:</p>
                <p>А́гнца своего́ А́гница нескве́рная дре́вле и Непоро́чная Влады́чица/ на Дре́ве Кре́стнем я́ко узре́<a type="note" xlink:href="#note5">5</a>,/ ма́терски восклица́ше/ и, дивя́щися, вопия́ше:/ Ча́до сладча́йшее,/ что́ зре́ние сие́ но́вое и пресла́вное?/ Ка́ко со́нм безблагода́тный суди́щу Пила́тову предаде́ Тя/ и осужда́ет на смерть Живота́ вся́ческих?/ Но воспева́ю Твое́ неизрече́нное, Сло́ве, снизхожде́ние.</p>
                <p>
                    <style>На стихо́вне Окто́иха.</style>
                </p>
                <p>(А иде́же храм святы́х или́ восхо́щет кто святы́м пе́ти полиеле́й, тогда́ на стихо́вне стихи́ры, и на у́трени по кафи́змах седа́льны, и кано́н Богоро́дице, и святы́х кано́на два, и хвали́тны, и славосло́вие).</p>
                <p>
                    <style>На стихо́вне стихи́ры, глас 2:</style>
                </p>
                <p>Исто́чник исцеле́ний/ еди́наго то́кмо в ле́те исцелева́ше,/ храм же безсре́бреников все мно́жество исцеля́ет неду́гующих,/ неоску́дно бо есть и неиждива́емое бога́тство святы́х./ Тех моли́твами, Христе́, поми́луй нас.</p>
                <p>
                    <style>Стих:</style> Ди́вен Бог во святы́х Свои́х,/ Бог Изра́илев.</p>
                <p>
                    <style>Феофа́ново:</style>
                </p>
                <p>Любо́вию Боже́етвенною/ и жела́нием бу́дущих де́тельне пожи́вше,/ спаси́тельныя пути́ испра́висте./ Те́мже, чистоту́ душе́вную нескве́рно соблю́дше,/ ве́щным до конца́ противоста́сте;/ Ду́хом же Боже́ственным позлати́вшеся,/ беззла́тно исцеле́ние неду́гующим подаете́,/ дво́ица свяще́нная, светоза́рный соу́зе<a type="note" xlink:href="#note6">6</a>,/ просвеще́нный Боже́ственный сопру́же, безсре́бреницы,/ в ско́рбех и неду́зех посеща́юще нас/ и душ на́ших неду́ги безме́здно врачу́юще.</p>
                <p>
                    <style>Стих:</style> Святы́м, и́же суть на земли́ Его́,/ удиви́ Госпо́дь вся хоте́ния Своя́ в них.</p>
                <p>
                    <style>Ге́рманово:</style>
                </p>
                <p>Вели́ких сподо́бльшеся даро́в, всехва́льнии,/ в смире́нном житии́ на земли́ пожи́сте;/ и, проходя́ще всю́ду,/ ту́не неду́гующих стра́сти врачу́юще,/ яви́стеся Ангелов собесе́дницы,/ Космо́ с Дамиа́ном мудрым, бра́тия прекра́сная,/ и на́ша стра́сти моли́твами ва́шими уврачи́те.</p>
                <p>
                    <style>Сла́ва, глас 6:</style>
                </p>
                <p>Всегда́ иму́ще Христа́, де́йствующа в вас,/ святи́и безсре́бреницы,/ чудоде́йствуете в ми́ре,/ немощству́ющия врачу́ете,/ и́бо врачевство́ ва́ше исто́чник есть неисчерпа́емый:/ че́рплемь же, па́че преистека́ет/ и, излива́емь, изоби́лует;/ на ки́йждо день истощава́емь, и умножа́ется,/ всем подая́ и неоскудева́емь пребыва́я;/ и че́рплющии насыща́ются врачева́ний,/ то́йжде пребыва́ет неиждиву́щ./ Что у́бо вас нарече́м?/ Цели́тельных ли враче́в душ же и теле́с?/ Цели́телей страсте́й неисце́льных,/ ту́не исцеля́ющих всех,/ прие́мших дарова́ние от Спа́са Христа́,/ подаю́щаго нам ве́лию ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Никто́же, притека́яй к Тебе́,/ посра́млен от <style>Тебе</style>́ исхо́дит,/ Пречи́стая Богоро́дице Де́во,/ но про́сит благода́ти/ и прие́млет дарова́ние к поле́зному проше́нию.</p>
                <p>
                    <style>Или́ Крестобогоро́дичен.</style>
                </p>
                <p>
                    <style>Подо́бен:</style> Тридне́вен:</p>
                <p>Ви́дящи Тя распина́ема, Христе́,/ Тебе́ Ро́ждшая вопия́ше:/ что стра́нное е́же ви́жу та́инство, Сы́не Мой?/ Ка́ко на Дре́ве умира́еши, пло́тию пове́шен,/ Жи́зни Пода́телю?</p>
                <p>
                    <style>Тропа́рь, глас 8:</style>
                </p>
                <p>Святи́и безсре́бреницы и чудотво́рцы, Космо́ и Дамиа́не,/ посети́те не́мощи на́ша:/ ту́не прия́сте, ту́не дади́те нам.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-й кафи́зме седа́лен Окто́иха или́ святы́х, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>В ми́ре Богоуго́дно житие́ стяжа́вше, богатносве́тнии,/ исцеле́ния нам, радость прие́млющим,/ извеще́ние святы́м, че́стне научи́вшеся, подаете́:/ яви́стеся бо, пресла́внии, вра́чеве боля́щих,/ Христу́, споспешеству́ющу вам, Космо́ и Дамиа́не, святи́и безме́здницы.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Пое́м тя, Богоневе́сто и Ма́ти Христа́ Бо́га,/ сла́вяще Рождество́ Твое́ непостижи́мое,/ и́мже изба́вихомся от ле́сти диа́воли и вся́ческих бед,/ Влады́чице Богоро́дице, и ве́рно взыва́ем:/ поми́луй ста́до Твое́, Еди́на Всепе́тая.</p>
                <p>
                    <style>По 2-й кафи́зме седа́лен, глас 8.</style>
                </p>
                <p>
                    <style>Подо́бен: </style>Повеле́нное та́йно:</p>
                <p>От безме́здных сокро́вищ чудеса́ содева́юще,/ пречи́стых даро́в благода́тных яви́стеся раче́нием Боголе́пне,/ бога́тство восприе́мше Небе́сное и сла́ву оста́вльше земну́ю./ Тем песнь прино́сим всех Соде́телю,/ благода́ть дарова́вшему вам исцеле́ний.</p>
                <p>
                    <style>Сла́ва, и ны́не, Богоро́дичен: </style>
                </p>
                <p>Непреме́ннаго Бога я́ко ро́ждшая,/ измене́ннаго мя при́сно грехо́м,/ утверди́ се́рдце мое́, Блага́я, моли́твами ма́терними Твои́ми,/ я́ко да и аз зову́ Ти, Богоро́дице Мари́е:/ поми́луй ста́до Твое, е́же стяжа́ла еси́, Всенепоро́чная.</p>
                <p>
                    <style>Велича́ние:</style>
                </p>
                <p>Велича́ем вас,/ чудотво́рцы сла́внии, Космо́ и Дамиа́не,/ и чтим святу́ю па́мять ва́шу,/ наста́вницы заблу́ждшим, исцели́тели боля́щим/ и собесе́дницы А́нгелом.</p>
                <p>
                    <style>По полиеле́и седа́лен, глас 8.</style>
                </p>
                <p>
                    <style>Подо́бен: </style>Прему́дрости:</p>
                <p>Исцеле́ний да́телие и чудотво́рцы/ и чуде́с свети́льники светоприе́мнии всем яви́стеся духо́вною благодатию:/ страсте́й бо пла́мень ве́рою прохлажда́ете/ и ве́рных в ней смысл согрева́ете./ Тем врачевство́ душе́вное стяжа́вше, Боже́ственную це́рковь ва́шу,/ к ней же прибега́юще, вопие́м:/ Богоно́сцы безсре́бреницы,/ моли́те Христа́ Бо́га согреше́ний оставле́ние дарова́ти/ пра́зднующим любо́вию святу́ю па́мять ва́шу.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии:/ Огнь бо всели́ся в Тя Божества́/ и я́ко Младе́нца млеко́м пита́еши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е Рождество́ Твое́ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му Рождеству́ Твоему́.</p>
                <p>
                    <style>Степе́нна, 1-й антифо́н, 4-го гла́са. Проки́мен, глас 4: </style>Святы́м, и́же суть на земли́ Его́, удиви́ Господь вся хоте́ния Своя́ в них. 
                    <style>Стих:</style> 
                    Предзре́х Го́спода пре́до мно́ю вы́ну: Вся́кое дыха́ние: 
                    <style>Ева́нгелие от Ма́рка, зача́ло 23.</style></p>
                <p>
                    <style>По 50-м псалме́ стихи́ра, глас 2:</style>
                </p>
                <p>Се коль добро́ и коль красно́,/ е́же жи́ти бра́тии вку́пе в Ду́се Святе́м,/ я́коже рече́ Богооте́ц Дави́д,/ любо́вию нелицеме́рною и ве́рою несомне́нною,/ сло́вом и́стинным,/ я́ко ря́сны зла́ты, друг дру́зе себе́ придержа́ща./ Прииди́те, ны́не благослови́м Го́спода,/ да́вшаго нам святы́я Своя́ безме́здники, Косму́ и Дамиа́на,/ врачи́ боля́щих, свети́ла те́мных,/ прогони́тели де́монов,/ и́миже боля́щии исцеля́ются,/ и́миже ме́ртвии воскреса́ют,/ и́миже прокаже́ннии очища́ются, по гла́су Госпо́дню:/ ту́не у́бо прия́ша, ту́не же и подаю́т боля́щим исцеле́ния./ И́хже моли́твами, Христе́ Бо́же, просвети́ ду́ши на́ша.</p>
                <p>
                    <style>О́ба кано́на Окто́иха без му́ченичнов и святы́х кано́н на 6. А иде́же храм, кано́н Богоро́дицы со ирмосо́м на 6 и святы́х о́ба кано́на на 8. Кано́н, его́же краегране́сие: </style>Сла́вныя врачи́ земны́м пе́ти подоба́ет. 
                    <style>Глас 6.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную песнь / пои́м, вопия́ше.</emphasis>
                </p>
                <p>Озаря́еми сла́вою Боже́ственною, Богосве́тлии безсре́бреницы,/ озари́те на́ша ду́ши, разоря́юще страстну́ю мглу,/ я́ко да вас ве́рою почита́ем.</p>
                <p>Тлетво́рных очи́щшеся пе́рвее страсте́й боле́зней преложе́нием,/ очища́ете на́ша лю́тыя неду́ги, му́дрии,/ и боле́зни душе́вныя облегча́ете.</p>
                <p>От всех Влады́ки дар прия́сте, святи́и, чуде́с дарова́ния,/ на́ша исцели́те мно́гия и неудобьисце́льныя пло́ти стра́сти, моли́мся.</p>
                <p>Моле́ние, безсре́бреницы и вра́чеве, Бо́гу принеси́те,/ я́ко да изба́вит ны искуше́ний и скорбе́й мно́гих/ и тре́петнаго и стра́шнаго тогда́ муче́ния.</p>
                <p>
                    <style>Богоро́дичен:</style> Зако́нов есте́ственных кроме́ ро́ждши, Чи́стая,/ Законода́теля Иису́са Изба́вителя,/ Его́же моли́ изба́вити ны, Богоро́дице, мно́гих беззако́ний на́ших.</p>
                <p>
                    <style>Други́й кано́н, его́же краегране́сие: </style>Пе́сньми почита́ю му́дрыя безсре́бреники. 
                    <style>Творе́ние Иоа́нна Дамаскина́. Глас 1.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Пои́м, вси лю́дие,/ от го́рькия рабо́ты фарао́ни Изра́иля Изме́ншему/ и во глубине́ морсте́й нога́ми немо́крыми Наста́вльшему/ песнь побе́дную,/ я́ко просла́вися.</emphasis>
                </p>
                <p>От благода́ти Нача́льныя Тро́ицы,/ дво́ица чу́дная и честна́я свеща́ема,/ всем исцеле́ния приходя́щим ве́рно подае́т, при́сно источа́ющи.</p>
                <p>Тайноучи́ми живоно́сным словесе́м,/ я́ко свети́ла в ми́ре возсия́вше,/ страстну́ю мглу удо́бь разгоня́ете теплото́ю ве́ры, всеблаже́ннии.</p>
                <p>Зако́ну покаря́ющеся Спа́сову, всесла́внии,/ сладостра́стие у́бо плотско́е отри́нуша:/ доброде́тельными же душа́ми светле́йше просвеща́ющеся,/ в ми́ре преизя́ществоваша, досточу́днии.</p>
                <p>
                    <style>Богоро́дичен:</style> Во все́го челове́ка в Твою́ утро́бу всели́выйся, Богома́ти, неизрече́нне облече́ся,/ из Отца́ возсия́вый Сын, безле́тне Пребоже́ственный,/ Тому́ воспои́м, я́ко просла́вися.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Несть свят,/ я́коже Ты, Го́споди, Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
                </p>
                <p>Мир пое́т ва́ша, святи́и, мно́гая благодея́ния/ и чуде́с мно́жества, чудотво́рцы и вра́чеве,/ А́нгел всех равностоя́тели.</p>
                <p>Вас обои́х, светода́телей, мо́лим,/ звезд на высоте́ лежа́щих Це́ркве та́йно, Космо́ и Дамиа́не,/ сердца́ ве́рных озари́те.</p>
                <p>Ка́пли источа́юще при́сно, святи́и, исцеле́ния,/ омы́йте всех душе́вную скве́рну/ и страстны́я пло́ти то́ки вся уста́вите.</p>
                <p>Се совокупи́вшеся лю́дие, святи́и, отвсю́ду/ ва́ша воспе́ти вели́кия да́ры внутрь це́ркве ва́шея,/ но всех моле́ния испо́лните.</p>
                <p>
                    <style>Богоро́дичен:</style> Свята́я Влады́чице Чи́стая,/ Пресвято́е Сло́во воплоти́вшая сло́вом,/ безслове́сных мя страсте́й, пою́ща Тя благоче́стно/ Боже́ственными словесы́, изба́ви, Пренепоро́чная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Утверди́ мене́, Христе́, на недви́жимом ка́мени за́поведей Твои́х/ и просвети́ мя све́том лица́ Твоего́,</emphasis>
                    <emphasis>/ несть бо свят па́че Тебе́, Человеколю́бче.</emphasis>
                </p>
                <p>Врачева́ний исто́чники, даро́в же Боже́ственных струи́,/ невеще́ственнаго Све́та светле́йшая прия́телища вси досто́йне воспои́м.</p>
                <p>Я́ко теле́сныя и душе́вныя врачу́юще стра́сти/ и боле́зни приходя́щих к вам, всечестни́и,/ усе́рдно ны́не я́ко благоде́телие исцеля́ете.</p>
                <p>Пло́дными доброде́тельми украша́еми,/ вся́ку тле́емую сла́дость жите́йскую я́ве отрази́сте,/ к Бо́жией добро́те непреста́нно взира́юще.</p>
                <p>
                    <style>Богоро́дичен:</style> В ви́де на́шем пре́жде Неви́димый яви́ся, о Богороди́тельнице,/ сте́кшуся с пло́тию Божеству́ во утро́бе Твое́й пресвяте́й, Богоневе́сто.</p>
                <p>
                    <style>Седа́лен, глас 8.</style>
                </p>
                <p>
                    <style>Подо́бен: </style>Прему́дрости:</p>
                <p>От исто́чника бе́здны, Иису́са,/ чуде́с струи́ благоле́пно поче́рпше, святи́и,/ та́йными ту́чами страсте́й мра́чныя о́блаки отгоня́ете/ и неду́гующим челове́ком исцеле́ния подае́те./ Тем, получи́вше здра́вое весе́лие,/ ва́ми, пресла́внии, удивля́еми, зове́м:/ Богоно́снии безсре́бреницы, моли́те Христа́ Бо́га/ согреше́ний оставле́ние дарова́ти/ пра́зднующим любо́вию святу́ю па́мять ва́шу.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Я́ко Всенепоро́чная Неве́сто Творца́,/ я́ко Неискусому́жная Ма́ти Изба́вителя,/ прия́телище я́ко су́щи Уте́шителя, Препе́тая,/ беззако́нию мя су́ща скве́рное оби́телище/ и бесо́м игра́лище в ра́зуме бы́вша,/ потщи́ся от тех злоде́йства мя изба́вити/ и све́тлое жили́ще доброде́телей соверши́, Светоно́сная, Нетле́нная,/ отжени́ о́блак страсте́й, и Вы́шняго прича́стия сподо́би,/ и Све́та невече́рняго моли́твами Твои́ми.</p>
                <p>
                    <style>Крестобогоро́дичен:</style>
                </p>
                <p>А́гнца, и Па́стыря, и Изба́вителя А́гница, зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди,/ ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Христо́с моя́ Си́ла,/ Бог и Госпо́дь,/ честна́я Це́рковь/ Боголе́пно пое́т, взыва́ющи/ от смы́сла чи́ста, о Госпо́де пра́зднующи.</emphasis>
                </p>
                <p>Боже́ственное ро́ждие<a type="note" xlink:href="#note7">7</a>
                    вои́стинну благопло́дно,/ ло́зы Боже́ственныя, та́йное вино́ иска́пающия,/ в весе́лии му́дрыя безсре́бреники ублажи́м.</p>
                <p>Ору́жие яви́стеся, устреля́ющее враги́ неви́димыя,/ и́хже и нас стрел изба́вите, заступа́юще на́шу жизнь,/ му́дрии безсре́бреницы.</p>
                <p>Не есть челове́к, и́же кто не стяжа́ благи́я вас моли́твенники ко Христу́,/ святи́и безсре́бреницы,/ Его́же моли́те огня́ ве́чнаго нас изба́вити.</p>
                <p>Вас, блаже́ннии, и́же призыва́ет,/ и на земли́, и в мо́ри бед вся́ких свобожда́ется,/ тем изба́вите нас сопроти́внаго обстоя́ния.</p>
                <p>
                    <style>Богоро́дичен:</style> Всели́вся Госпо́дь, Чи́стая, посреде́ Тебе́, вмести́лище свято́е,/ исто́чник мно́гих явля́ет исцеле́ний и очище́ние страсте́й,/ Богоро́дице Присноде́во.</p>
                <p>
                    <style>Ин</style>
                </p>
                <p><style>Ирмо́с:</style> 
                    <emphasis>Разуме́х, Всеси́льне,/ Твое́ смотре́ние/ и со стра́хом просла́вих Тя, Спа́се.</emphasis></p>
                <p>Рече́нию Боже́ственному я́ве<a type="note" xlink:href="#note8">8</a>
                    возсле́дующе,/ не зла́та блиста́ния, ниже́ сребра́, Боже́ственнии, стяжа́сте.</p>
                <p>Сия́юще Боже́ственными чудесы́, безсре́бреницы/ вся благоде́тельствуют, благода́ть подаю́ще.</p>
                <p>Вра́чеве му́дрии показа́стеся страсте́й боле́знем,/ исцели́тельныя ру́ки простира́юще.</p>
                <p>
                    <style>Богоро́дичен:</style> Да залани́тствятся<a type="note" xlink:href="#note9">9</a>
                    ны́не ли́ца, Богоро́дицу Тя не испове́дающих,/ Пречи́стая Влады́чице.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Бо́жиим Све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
                </p>
                <p>Боже́ственное привлеко́ша просвеще́ние,/ сия́ния исто́чник всеусе́рдне возлюби́вше,/ и просвеща́ют нас всегда́ чуде́с заря́ми великоимени́тии.</p>
                <p>Кра́сный сопру́г<a type="note" xlink:href="#note10">10</a>
                    су́ще, му́дрии,/ бразды́ возде́лавше душ Богозна́меньми,/ при́сно пожина́юще стра́сти, я́коже пле́велы,/ и здра́вия клас стори́чествующе<a type="note" xlink:href="#note11">11</a>
                    .</p>
                <p>Вжиля́еми<a type="note" xlink:href="#note12">12</a>
                    кре́постию Христо́вою,/ в зло́бе си́льнаго всю кре́пость погуби́сте,/ его́же мучи́тельства нас изба́вите,/ неусы́пнии предста́тели на́ши, безсре́бреницы.</p>
                <p>Ше́ствовати стези́ нам пра́выя/ и твори́ти во́лю Бо́жию укрепи́те, святи́и,/ уставляю́ще стра́сти серде́ц на́ших/ и теле́с неду́ги облегчева́юще.</p>
                <p>
                    <style>Богоро́дичен:</style> Изба́ви мя, Влады́чице Блага́я, искуше́ний врага́,/ и гее́нны муче́ния, и обдержа́щаго мя плене́ния/ и не посрами́ мене́, песносло́вящаго Тя.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>От но́щи у́тренююще, пое́м Тя, Христе́,/ Отцу́ собезнача́льна и Спа́са душ на́ших,/ мир ми́рови пода́ждь, Человеколю́бче.</emphasis>
                </p>
                <p>Я́ко пото́ки Богото́чныя, источа́ете ве́рным благодея́ния во́ды,/ душе́вныя же ку́пно и теле́сныя исцеля́юще неду́ги,/ сла́внии безсре́бреницы.</p>
                <p>Исто́чник благода́ти, честни́и безсре́бреницы, разверза́юще,/ всем здра́вие раздае́те,/ ве́рою и любо́вию к вам ны́не притека́ющим.</p>
                <p>Све́тлии и всему́дрии зве́зды,/ и́же зе́млю я́ве онебеси́вше<a type="note" xlink:href="#note13">13</a>
                    подо́бием све́тлости А́нгельския,/ непреста́нно озаря́ют нас.</p>
                <p>
                    <style>Богоро́дичен:</style> Превы́шша яви́лася еси́ всех,/ Творца́, Отцу́ собезнача́льнаго, заче́нши, Ма́ти Де́во,/ и ро́ждшая ми́ру Спа́са и Го́спода.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Жите́йское мо́ре,/ воздвиза́емое зря
                        <strong>
                            <a type="note" xlink:href="#note14">14</a></strong>напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли
                        <strong>
                            <a type="note" xlink:href="#note15">15</a></strong>живо́т мой,/ Многоми́лостиве.</emphasis>
                </p>
                <p>Живу́ще, му́ченицы, ра́достно на Небесе́х,/ в честны́й храм ваш приити́ потщи́теся/ и на́ша неду́ги теле́сныя и серде́чныя стра́сти исцели́те.</p>
                <p>В Боже́ственное благоле́пие оде́явшеся кра́сно, я́ко в сугу́бицу<a type="note" xlink:href="#note16">16</a>
                    , святи́и,/ на́ги ны су́ща доброде́телей Боже́ственно оде́йте/ и страсте́й безче́стия ны́не обнажи́те.</p>
                <p>Я́ко украше́нием чуде́с оде́яни всегда́,/ спаси́телие ми́ру яви́стеся,/ мирска́го у́бо вре́да вся ны изба́вите, святи́и,/ и страсте́й нече́стия и муче́ния.</p>
                <p>Умертви́вше, святи́и, стра́сти вся пло́ти смертоно́сныя благода́тию,/ животво́рными<a type="note" xlink:href="#note17">17</a>
                    чуде́с приложе́ньми оживли́ете стра́ждущия/ и врат сме́рти избавля́ете.</p>
                <p>
                    <style>Богоро́дичен:</style> Не опали́в утро́бы Твоея́, Огнь сый, Иису́с,/ из Тебе́ пло́тию происхо́дит;/ Сего́, Чи́стая, моли́ огни́ и вся́ких мук изба́вити/ ве́рою воспева́ющия Тя.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Проро́ка спасл еси́ от ки́та, Человеколю́бче,/ и мене́ из глубины́ прегреше́ний/ возведи́, молю́ся.</emphasis>
                </p>
                <p>Спаси́тельныя цели́тели, благоде́тели Богому́дрыя,/ Косму́ же и Дамиа́на Боже́ственныя, усе́рдно да почти́м.</p>
                <p>Целому́дрие соблю́дше и ра́зумом укра́шени,/ Косма́ и Дамиа́н Боже́ственнии со Христо́м ра́дуются.</p>
                <p>Единому́дренно пожи́вше, единоду́шно по́стничествовавше,/ ку́пно врачева́ния подая́ти нам вве́рени<a type="note" xlink:href="#note18">18</a>
                    бы́сте.</p>
                <p>
                    <style>Богоро́дичен:</style> Све́т Непристу́пный родила́ еси́ пло́тию, Пречи́стая,/ ве́сь ми́р просвеща́юща заря́ми Божества́.</p>
                <p>
                    <style>Конда́к, глас 2.</style>
                </p>
                <p>
                    <style>Подо́бен: </style>Тве́рдыя:</p>
                <p>Благода́ть прии́мше исцеле́ний,/ простира́ете здра́вие су́щим в ну́ждах,/ вра́чеве, чудотво́рцы пресла́внии,/ но ва́шим посеще́нием ра́тников де́рзости низложи́те,/ мир исцеля́юще чудесы́.</p>
                <p>
                    <style>И́кос:</style>
                </p>
                <p>Вся́каго ра́зума и му́дрости прехо́дит сло́во му́дрых враче́в,/ и всем зна́ние подаю́т:/ Высоча́йшаго бо благода́ть прие́мше,/ неви́димо здра́вие да́руют всем./ Отню́дуже и мне по́вести благода́ть дарова́ся пе́ти,/ я́ко Богоно́сныя уго́дники Христо́вы и служи́тели,/ исцеле́ний мно́жество подаю́щия,/ боле́зней бо вся избавля́ют,/ мир исцеля́юще чудесы́.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</p>
                <p>Впери́сте<a type="note" xlink:href="#note19">19</a>
                    ум на Небе́сная до́брых приложе́ньми/ и бы́сте о́бщницы Боже́ственных даро́в,/ крила́ти су́ще<a type="note" xlink:href="#note20">20</a>
                    орли́, всю прохо́дите зе́млю, чудоде́йствующе при́сно.</p>
                <p>Просвети́стеся, я́коже добросия́нное, безсре́бреницы, зла́то,/ Боже́ственною благода́тию исцеле́ний обогати́сте мно́жества./ Тем уще́дрите ны, обурева́емыя лю́тых нахожде́ний искуше́ньми.</p>
                <p>Преложи́вше Го́споду чи́сты ва́ша ду́хи, безсре́бреницы,/ дар от Него́ прия́сте нечи́стыя ду́хи прогони́ти всегда́,/ и́хже зло́бы го́рькия изба́вите всех нас.</p>
                <p>Усну́сте пра́ведно до́лжным сном, му́дрии безсре́бреницы,/ и неусы́пнии моли́твенницы есте́ о ве́рных;/ тем душ на́ших при́сно и теле́с лю́тыя стра́сти успи́те<a type="note" xlink:href="#note21">21</a>.</p>
                <p>
                    <style>Богоро́дичен:</style> Моля́щи не преста́й Человеколю́бца, Бо́га на́шего, Всенепоро́чная,/ я́ко да прии́мем всеконе́чне отпуще́ние злых/ и полу́чим на Небесе́х угото́ванная блага́я любя́щим Его́.</p>
                <p>
                    <style>Ин</style>
                </p>
                <p>
                    <style>Ирмо́с:</style> Тебе́ у́мную, Богоро́дице, пещь/ разсмотря́ем, ве́рнии,/ я́коже бо о́троки спасе́ три Превозноси́мый,/ мир обнови́, во чре́ве Твое́м всеце́л,/ хва́льный отце́в Бог и препросла́влен.</p>
                <p>Всеце́лы Бо́гу Богому́дренне яви́стеся, вси Бо́га вмести́тельны,/ мир бо весь Бо́га ра́ди оста́висте,/ стопа́м после́дующе Спа́совым, всесла́внии,/ Боголе́пне отце́в Бо́га почита́юще.</p>
                <p>Преесте́ственно, вра́чеве всеизря́днейшии,/ немощны́х я́звы рукоде́йствы та́инственными вся исцеля́ете,/ лечбы́<a type="note" xlink:href="#note22">22</a>
                    спаси́тельныя от сокро́вищ почерпа́юще Боже́ственных/ и воспева́юще Бо́га пресла́внаго.</p>
                <p>Венце́м Твоего́ Ца́рствия, Влады́ко, и багряни́цею све́тлою/ украси́л еси́ Боголе́пне превозлю́бльшия добро́ту непости́жную, Христе́, Твоея́ красоты́,/ и ве́рным благоде́тели о́бщия сия́ показа́л еси́.</p>
                <p>
                    <style>Богоро́дичен:</style> Восто́ку свы́ше, Пречи́стая, я́вльшуся на земли́,/ показа́лася еси́ всеблаголе́пная дверь и всесве́тлая,/ мир озаря́ющи луча́ми чистоты́/ и ве́рным лучи́ чуде́с при́сно посыла́ющи.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́,/вся бо твори́ши, Христе́, то́кмо е́же хоте́ти:/ Тя превозно́сим во вся ве́ки.</emphasis>
                </p>
                <p>Неду́гов вся́ческих су́ще ра́тницы<a type="note" xlink:href="#note23">23</a>
                    , посо́бием Боже́ственнаго Ду́ха, святи́и, утоли́те на́ших душ неду́гования/ и теле́с облегчи́те боле́зни.</p>
                <p>Ви́дителие Госпо́дни ны́не красоты́ су́ще и́стинно,/ присеща́йте сей кра́сный Богоно́сный храм ваш/ и исто́чник чуде́с мно́гих соверша́йте.</p>
                <p>От исто́чника ра́йска исходя́ще, я́ко ре́ки две,/ все напая́ете лице́ земли́ исцеле́ний струя́ми,/ неду́гов изсуша́юще ту́чи.</p>
                <p>Блаже́нныя наде́жды прии́мше, от всех досто́йно блажите́ся/ я́ко испо́лнителие, блаже́ннии, Бо́га на́шего Боже́ственных хоте́ний,/ безсре́бреницы я́вльшеся.</p>
                <p>Вра́чеве неисце́льных страсте́й, безсре́бреницы,/ неисце́льныя стра́сти на́ша исцели́те,/ и искуше́ний бу́рю утоли́те, и уны́ния разжени́те о́блаки.</p>
                <p>
                    <style>Тро́ичен:</style> Со А́нгелы святы́ми песносло́вим Отца́, и Сло́ва, и Ду́ха Свята́го,/ Еди́но в Трех Ипоста́сех Божество́,/ Еди́но Ца́рство и Еди́ну Власть.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те вся дела́ Госпо́дня Го́спода,/ по́йте и превозноси́те во вся ве́ки.</emphasis>
                </p>
                <p>Уме́рше ми́ра сего́ кра́сным и сребролю́бия неду́г отсе́кше,/ наименова́ни бы́сте, му́дрии, все́ми безсре́бреницы, вопию́щими:/ вся дела́ Го́спода по́йте и превозноси́те во вся ве́ки.</p>
                <p>Ве́чныя прича́стницы жи́зни бы́сте проявле́нне,/ жизни бо тле́емыя вся оста́висте кра́сная, согласне зову́ще:/ благослови́те вся дела́ Господа, пойте и превозноси́те во вся веки.</p>
                <p>Изба́ви вся, Владыко Христе, лю́тых боле́зней моли́твами безсре́бреников/ и сподо́би при́сно согла́сне зва́ти Тебе́:/ благослови́те вся дела́ Го́спода, по́йте и превозноси́те во вся ве́ки.</p>
                <p>
                    <style>Богоро́дичен:</style> Ра́дующеся, вси ве́рнии, и благода́тию укре́пльшеся,/ и́же Рождество́м Твои́м изба́влени бы́вше, Чи́стая Ма́ти Де́во, непреста́нно вопие́м:/ благослови́те вся дела́ Го́спода, по́йте и превозноси́те во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Бо́га/ челове́ком невозмо́жно ви́дети,/ на Него́ же не сме́ют чи́ни А́нгельстии взира́ти;/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и Тя ублажа́ем.</emphasis>
                </p>
                <p>Сей храм ваш чудесы́ всеблаголе́пно, я́ко звезда́ми све́тлыми, украша́ется/ и, согла́сно веселя́ся, всегда́ блажи́т/ и честну́ю ва́шу па́мять пра́зднует благоче́стно,/ честни́и безсре́бреницы.</p>
                <p>Я́ко свет, я́ко два вели́ка со́лнца,/ разу́мную твердь украша́ете, безсре́бреницы,/ и зна́мений заря́ми просвеща́ете всех ве́рных сердца́./ Тем зове́м: разреши́те тьму страсте́й на́ших, моли́мся.</p>
                <p>В се́ла Вы́шняя вселя́еми, святи́и,/ посреде́ нас бы́ти неви́димо милосе́рдуйте,/ и́же посреде́ Боже́ственнаго хра́ма ва́шего/ пе́сни возсыла́ющих Вседержи́телю/ и блажа́щих приле́жно вас, всехва́льнии.</p>
                <p>Земля́ с Вы́шними весели́тся в све́тлый Боже́ственный пра́здник ваш, святи́и:/ его́же соверша́ющих, нас изба́вите тьмы, и боле́зней, и вся́кия тесноты́,/ и е́же во а́де лю́таго, му́дрии, муче́ния.</p>
                <p>
                    <style>Богоро́дичен:</style> Тре́петное рожде́ние иму́щи, Всечи́стая,/ в Стра́шный день испыта́ния, молю́ся, стра́шнаго отве́та изба́ви мя/ и спаса́емых стоя́ния прича́стника сотвори́, ве́рно пою́ща Тя, Богора́дованная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Тебе́, све́тлую свещу́ и Ма́терь Бо́жию,/ пречу́дную сла́ву и вы́шшую всех тва́рей,/ пе́сньми велича́ем.</emphasis>
                </p>
                <p>Пе́сньми му́друю дво́ицу Све́та у́мнаго,/ облиста́ющую зарю́ и просвеще́ние всем подаю́щу,/ непреста́нно ублажа́ем.</p>
                <p>Кре́пость душе́внаго здра́вия творя́ще ве́рным,/ и теле́сныя врачу́ете вве́рении вам стра́сти, я́ко спаси́телие,/ те́мже и воспева́еми есте́ при́сно.</p>
                <p>Богосве́тлая свети́ла, у́мне Не́бо честны́я Це́ркве светодая́ния ли́тием,/ ны́не свет подаю́ще, непреста́нне озаря́ют.</p>
                <p>От Честны́я Тро́ицы Богозва́нная дво́ица похваля́ема,/ источа́ет прося́щим врачева́ний всем подая́ния,/ любо́вию тех блажа́щим.</p>
                <p>
                    <style>Богоро́дичен:</style> Тебе́, све́та о́блак, и святы́й киво́т,/ и всесве́тлую дверь мы́сленнаго Со́лнца,/ я́ко Богоро́дицу пе́сньми велича́ем.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Благода́ть врачева́ний от Бо́га прие́мше, безсре́бреницы блаже́ннии,/ е́же врачева́ти неду́жныя/ и исцеля́ти вся ве́рно притека́ющия к Боже́ственному ва́шему хра́му./ Сего́ ра́ди согла́сно ублажа́ем досто́йне честну́ю ва́шу па́мять.</p>
                <p>
                    <style>Богоро́дичен:</style> Родила́ еси́, Пречи́стая, Бо́жие Бо́га Сло́во,/ ми́рови спаси́тельное соверша́ющаго всему́дре строе́ние изря́дное./ Сего́ ра́ди Тя вси песносло́вим досто́йне,/ я́ко моля́щуюся к Нему́, изба́витися нам неду́гов и вся́ких бед.</p>
                <p>
                    <style>На хвали́тех стихи́ры на 4, глас 1.</style>
                </p>
                <p>
                    <style>Анато́лиево:</style>
                </p>
                <p>Благода́ть исцеле́ний от Бо́га прие́мше,/ безсре́бренно стра́сти душ и теле́с на́ших те́пле исцеля́ете,/ всеми́рнии безсре́бреницы,/ те́мже ва́ми Христо́с, ве́рным да́нное здра́вие да́руя,/ свети́ла неле́стная вас показу́ет вселе́нней./ Того́ умоли́те спасти́ся душа́м на́шим.</p>
                <p>От Вы́шняго Про́мысла/ бе́здну исцеле́ний поче́рпше,/ всем источа́ете ве́рным исцеле́ния, безсре́бреницы:/ преесте́ственне бо неду́гующих стра́сти/ рукоде́йствии та́инственными,/ от сокро́вищ Ду́ха лечбы́ предлага́юще спаси́тельныя,/ стра́ждущих исцеля́ете./ Те́мже храм че́стен бы́вше Живонача́льныя Тро́ицы,/ в вас бо я́ве оби́тель сотвори́:/ Е́йже моли́теся/ спасти́ся душа́м на́шим.</p>
                <p>
                    <style>Глас 2. Ге́рманово:</style>
                </p>
                <p>Ра́дуется лик святы́х во ве́ки,/ Ца́рство бо Небе́сное насле́доваша,/ земля́, мо́щи их прие́мши,/ благово́ние возве́я:/ раби́ Христо́вы бы́ша,/ всели́вшеся в жизнь ве́чную.</p>
                <p>Вра́чеве немощству́ющих,/ сокро́вища врачева́ний,/ спаси́телие ве́рных, безсре́бреницы всесла́внии,/ в ну́ждах зову́щия и боля́щия исцели́те,/ с Феодо́тиею моля́ще Бо́га блага́го/ изба́витися нам от се́тей вра́жиих.</p>
                <p>
                    <style>Сла́ва, глас 4. Феофа́ново:</style>
                </p>
                <p>Исто́чник исцеле́ний иму́ще,/ святи́и безсре́бреницы,/ исцеле́ния подае́те всем тре́бующим,/ я́ко велича́йших даро́в сподо́бльшеся/ от приснотеку́щаго Исто́чника, Спа́са Христа́./ Рече́ бо к вам Госпо́дь,/ я́ко единоревни́телем апо́столов:/ се дах вам власть над ду́хи нечи́стыми,/ я́коже ты́я изгони́ти,/ и лечи́ти всяк неду́г и вся́кую я́зю./ Те́мже в повеле́ниих Его́ до́бре пожи́вше,/ ту́не прия́сте, ту́не подае́те,/ врачу́юще стра́сти душ и теле́с на́ших.</p>
                <p>
                    <style>И ны́не, Богоро́дичен.</style>
                </p>
                <p>
                    <style>Подо́бен:</style> Я́ко до́бля:</p>
                <p>Ра́дуйся, прибе́жище христиа́н и утвержде́ние;/ ра́дуйся, ле́ствице Небе́сная;/ ра́дуйся, сокро́вище де́вства;/ ра́дуйся, Богоро́дице, киво́те слове́сный Боже́ственныя сла́вы./ Ра́дуйся, похвало́ всего́ ми́ра и утвержде́ние,/ па́дших воззва́ние,/ ски́ния всесве́тлая, свята́я и всекра́сная.</p>
                <p>
                    <style>Крестобогоро́дичен.</style>
                </p>
                <p>Подо́бен то́йже:</p>
                <p>Распина́ема Христа́ Человеколю́бца ви́дящи, Пречи́стая,/ и ре́бра ископова́ема<a type="note" xlink:href="#note24">24</a>
                    копие́м,/ пла́чущи, вопия́ше:/ что сие́, Сы́не Мой?/ Что Ти безблагода́тнии лю́дие возда́ша,/ за я́же сотвори́л еси́ до́брая им,/ и тщи́шися<a type="note" xlink:href="#note25">25</a>
                    безча́дствовати Мя, Вселюбе́знейший:/ удивля́юся, Благоутро́бне, Твоему́ во́льному распя́тию.</p>
                <p>
                    <style>А́ще же славосло́вию вели́кому бы́ти, то на Хвали́тех и сии́ стихи́ры две приложи́, да бу́дет на 6. А́ще же ни, на стихо́вне Окто́иха. Та́же стих:</style> Се что добро́, или́ что красно́,/ но е́же жи́ти бра́тии вку́пе.</p>
                <p>
                    <style>Глас 6:</style>
                </p>
                <p>Све́тлая и просвеще́нная возсия́ <style>Днесь</style>/ па́мять безсре́бреников Христо́вых,/ све́тло облиста́ющи луча́ми чуде́с по всей земли́ мир./ Прииди́те у́бо, празднолю́бцы,/ ве́рно торжеству́ем;/ прииди́те, к моще́м святы́х усе́рдно вси стеце́мся,/ я́ко да ско́рое исцеле́ние от них прии́мем неоску́дне:/ безме́здно бо подаю́т всем де́йством Свята́го Ду́ха/ исцеле́ний дарова́ния.</p>
                <p>
                    <style>Сла́ва, глас 8:</style>
                </p>
                <p>Кто не удиви́тся, кто не просла́вит,/ кто не воспое́т ве́рно му́дрых и пресла́вных безсре́бреников чудеса́?/ Я́ко и по свято́м их преставле́нии/ всем подаю́т, притека́ющим ве́рою, бога́тно врачева́ния,/ и честны́я и святы́я мо́щи тех то́чат<a type="note" xlink:href="#note26">26</a>
                    благода́ть врачева́ний./ О дво́ица свята́я! О честны́я главы́!/ О му́дросте и сла́во от Бо́га да́нныя вам благода́ти!/ Те́мже пе́сньми зове́м Благоде́телю Бо́гу,/ показа́вшему ты́я<a type="note" xlink:href="#note27">27</a>
                    на врачева́ния душ и теле́с на́ших.</p>
                <p>
                    <style>И ны́не, Богоро́дичен:</style> Влады́чице, приими́:</p>
                <p>
                    <style>Крестобогоро́дичен.</style>
                </p>
                <p>
                    <style>Подо́бен:</style> Му́ченицы Твои́:</p>
                <p>Не терплю́, Ча́до,/ ви́дящи Тя, на Дре́ве усну́вша,/ бо́дрость всем подаю́щаго:/ я́ко да дре́вле преступле́ния плодо́м/ сном поги́бельным усну́вшим/ Боже́ственную и спаси́тельную бо́дрость пода́си,/ Де́ва глаго́лаше, пла́чущи,/ Ю́же велича́ем.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны Окто́иха на 4 и от кано́на святы́х песнь 3. Проки́мен, глас 4: </style>Святы́м, и́же суть на земли́ Его́,/ удиви́ Госпо́дь вся хоте́ния Своя́ в них. 
                    <style>Стих:</style> 
                    Предзре́х Го́спода пре́до мно́ю вы́ну,/ я́ко одесну́ю мене́ есть, да не подви́жуся. 
                    <style>Апо́стол к Кори́нфяном, зача́ло 153. </style>
                    Аллилу́ия,
                    <style>глас 2. Стих:</style>
                    Се что добро́, или́ что красно́,/ но е́же жи́ти бра́тии вку́пе. 
                    <style>Ева́нгелие от Матфе́я, зача́ло 34, от полу́. Прича́стен: </style>
                    Ра́дуйтеся, пра́веднии:</p>
                <p>
                    <strong>Святые чудотворцы бессребреники Косма и Дамиан Асийские (III) </strong>были родом из Малой Азии. Их отец — язычник умер, когда они были еще совсем малыми детьми. Воспитанием братьев в христианском благочестии занималась их мать Феодотия. Пример матери и чтение святых книг сохранили их в непорочной жизни по закону Господню, Косма и Дамиан возросли в мужей праведных и добродетельных
                    <emphasis>.</emphasis></p>
                <p>Образованные и искусные врачи, они стяжали благодатный дар Духа Святого — силою молитвы исцелять душевные и телесные недуги людей, лечить животных. С горячей любовью к Богу и ближним братья вышли на общественное служение. С больных, которых лечили святые, они никогда не брали никакой платы, строго соблюдая заповедь Господа нашего Иисуса Христа: «Даром получили, даром давайте» (<a xlink:href="https://azbyka.ru/biblia/?Mt.10:8&amp;c~r&amp;rus">Мф. 10:8</a>). Следуя за Господом, Который во время Своего пребывания на земле исцелил многих страдавших от различных болезней, святые братья возвращали людям главное сокровище земной жизни — здоровье. Слава о святых Косме и Дамиане прошла по всей округе, и люди назвали их бессребрениками. Но не ради своей славы они врачевали недуги, а ради славы Бога, даровавшего им благодать исцелений.</p>
                <p>Однажды святых позвали к тяжело больной женщине, лечить которую отказались все врачи из-за ее безнадежного состояния. По вере Палладии (так звали больную) и по усердной молитве святых братьев Господь исцелил умирающую, и она встала с одра своего совершенно здоровой, славя Бога. Исполненная благодарности к целителям и желая, чтобы они приняли от нее хоть какой-нибудь дар, Палладия тайно пришла к Дамиану. Она принесла ему три яйца и сказала: «Приими этот малый дар во Имя Святой Живоначальной Троицы — Отца, Сына и Святого Духа». Услышав Имя Святой Троицы, бессребреник не посмел отказаться.</p>
                <p>Косма же, узнав о случившемся, очень опечалился. Он подумал, что брат его нарушил их строгий обет. Вскоре исполнилось время святому Косме отходить ко Господу. Умирая, он завещал, чтобы брата не хоронили рядом с ним. Через малое время умер и святой Дамиан. Все были в большом недоумении, где будет могила Дамиана. Но тут, по воле Божией, совершилось чудо: к людям пришел верблюд, которого когда-то святые вылечили от бешенства, и проговорил человеческим голосом, чтобы не сомневаясь положили Дамиана рядом с Космой, потому что не ради мзды принял Дамиан дар женщины, а ради Имени Божия. Честные мощи святых братьев были положены вместе в г. Феремане (Месопотамия).</p>
                <p>По смерти святые бессребреники совершили много чудес. Жил в Феремане, близ храма Космы и Дамиана, человек по имени Малх. Однажды собираясь в далекий путь и оставляя супругу свою надолго одну, он молитвенно поручил ее небесному покровительству святых братьев. А враг рода человеческого задумал погубить женщину. Прошло немного времени, и диавол в образе одного из друзей Малха пришел к ней в дом и сказал, что послан Малхом, чтобы проводить ее к нему. Женщина поверила и пошла. Он завел ее в пустынное место и захотел надругаться над ней и убить. Женщина, увидев, что ей грозит опасность, с глубокой верой воззвала к Богу. Явились два грозных мужа. Тогда лукавый бросился бежать от женщины и исчез в пропасти. Мужи отвели женщину домой. У дома своего она, кланяясь им до земли, спросила: «Как зовут вас, спасители мои, кого благодарить мне до конца моих дней?» «Мы рабы Христовы Косма и Дамиан» — отвечали они и стали невидимы. Женщина со страхом и радостью рассказала всем о случившемся с ней, славя Бога и благодаря святых за избавление.</p>
                <p>С тех пор святые братья Косма и Дамиан почитаются покровителями христианских семей.</p>
            </section>
            <section>
                <title>
                    <p>
                        <style>В неде́лю 1-го ноября́ или́ близ 1-го</style> Собо́р всех святы́х Безсре́бреников</p>
                </title>
                <p>
                    <strong/>
                </p>
                <p>
                    <strong>
                        <style>На </style>
                        <style>Ма́лой Вече́рни</style>
                    </strong>
                </p>
                <p>На Го́споди, воззва́х:</p>
                <p>
                    <style>Сла́ва, глас 4:</style>
                </p>
                <p>Сокро́вища Боже́ственных дарова́ний,/ помо́щницы стра́ждущих,/ вра́чеве неду́гующих,/ вси прехва́льнии Безсре́бреницы,/ в ну́ждах призыва́ющия вас посети́те/ и испроси́те у Всеблага́го Бо́га/ соверша́ющим па́мять ва́шу/ проще́ние прегреше́ний и избавле́ние от се́тей вра́жиих,/ Це́ркви же умире́ние/ и всем ве́рным ве́лию ми́лость.</p>
                <p>
                    <style>На стихо́вне стихи́ры, глас 5:</style>
                </p>
                <p>Ра́дуйся, Безсре́бреников кра́сный ли́че,/ Бо́га возлюби́вшии от всея́ души́ и се́рдца, помышле́ния и кре́пости,/ я́ко Богому́дрии,/ па́ки же возлюби́вшии вседуше́вно, блаже́ннии, бли́жняго па́че себе́,/ е́же и де́лы показа́сте,/ места́ пременя́юще и зело́ состра́ждуще,/ всем безме́здно подае́те исцеле́ния./ Христу́ моли́теся/ дарова́ти на́м ве́лию ми́лость.</p>
                <p>
                    <style>Стих:</style> Ди́вен Бог во святы́х Свои́х,/ Бог Изра́илев.</p>
                <p>Ра́дуйся, Безсре́бреников сла́вное собра́ние,/ себе́ оби́тели Тро́ицы Пребоже́ственныя показа́вшии, всему́дрии,/ непоро́чностию души́ и телесе́,/ све́тлая яви́стеся зерца́ла,/ и от Нея́ ны́не я́сно осиява́еми,/ бы́сте я́коже со́лнца всесве́тлая,/ всю бо подсо́лнечную чуде́с озаря́ете луча́ми,/ тьму страсте́й прогоня́юще./ Те́мже мо́лим вас/ у Христа́ испроси́ти нам ве́лию милость.</p>
                <p>
                    <style>Стих:</style> Се что́ добро́ или́ что́ красно́,/ но е́же жи́ти бра́тии вку́пе.</p>
                <p>Ра́дуйся, Безсре́бреников свято́е сосло́вие,/ весь мир назира́ющии,/ и по сме́рти, я́коже при жи́зни, любо́вию горя́щии/ и сострада́нием ко всем, всеблаже́ннии,/ о́бщии спаси́телие и тепле́йшии засту́пницы/ во храм ваш приходя́щим,/ исто́чницы цельбоно́снии,/ от ни́хже че́рпающе врачева́ния,/ любо́вию вас почита́ем, Христу́ моля́щихся/ ниспосла́ти нам ве́лию ми́лость.</p>
                <p>
                    <style>Сла́ва, глас 2:</style>
                </p>
                <p>Всех ми́луеши, Пантелеи́моне Богому́дре,/ с ве́рою тя призыва́ющих,/ гото́вый предста́тель в ну́ждах,/ изба́витель в беда́х и ско́рбех/ и безме́здный цели́тель в неду́зех,/ тезоиме́ние име́я и́стинствующее/ ми́лостивому нра́ву твоему́,/ страстоте́рпче Христа́ Бо́га./ Те́мже и нас, притека́ющих к тебе́/ вся́кия ну́жды и лю́тых боле́зней изба́ви,/ моля́ся о спасе́нии душ на́ших.</p>
                <p>
                    <style>И ны́не, Богоро́дичен:</style> О чудесе́ но́ваго:</p>
                <p>
                    <style>Тропа́рь Безме́здником, глас 8:</style>
                </p>
                <p>Святи́и безсре́бреницы и чудотво́рцы,/ посети́те не́мощи на́ша:/ ту́не прия́сте, ту́не дади́те нам.</p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>На</style> Го́споди, воззва́х: 
                    <style>стихи́ры, глас 4: </style>
                    Прииди́те, ве́рнии,/ пе́сньми почти́м всех святы́х Безсре́бреников,/ любо́вию к ним взыва́юще:/ ра́дуйтеся, немощству́ющих безме́зднии вра́чеве,/ ра́дуйтеся, стяжа́вшии неоску́дную благода́ть исцеле́ний;/ ра́дуйтеся, моли́твенницы те́плии,/ о спасе́нии ду́ш на́ших.</p>
                <p>До́блия ны́не воспое́м/ Безсре́бреники вся вку́пе,/ о́бщее нося́щия именова́ние,/ Боже́ственныя блюсти́тели на́ша,/ ре́вностию ве́ры и любо́вию е́же к Бо́гу/ отда́вшия себе́ тве́рдо к о́бщему всех благотворе́нию,/ от ни́хже мно́зи за Христа́ пострада́ша,/ и со дерзнове́нием мо́лятся/ о спасе́нии душ на́ших.</p>
                <p>Честна́я похвале́ния Це́ркве просла́вим/ сла́вныя Безме́здники,/ непобеди́мыя побо́рники,/ засту́пники при́сныя ве́рно прибега́ющим во вся́ких ско́рбех,/ ре́ки приснотеку́щия,/ излива́ющия струи́ исцеле́ний,/ вся во всех предваря́юще/ и моля́щеся о спасе́нии душ на́ших.</p>
                <p>Я́ко дерзнове́ние иму́щии/ ко Всеми́лостивому Спа́су на́шему/ ми́ловати всех и спаса́ти от бед,/ изба́вите от страсте́й и боле́зней/ и вся́ких лю́тых искуше́ний/ ве́рою и любо́вию воспева́ющих вас,/ вси Богоблаже́ннии Безсре́бреницы,/ и моли́теся о спасе́нии душ на́ших.</p>
                <p>За́поведи Госпо́дни до́бре соблю́дше,/ и сребролю́бия неду́г вконе́ц отсе́кше,/ ту́не неду́ги исцеля́ете,/ Космо́ и Дамиа́не пресла́внии./ Те́мже достодо́лжно ублажа́ем вас,/ всечестни́и чудотво́рцы,/ моля́щихся о спасе́нии душ на́ших.</p>
                <p>Пантелеи́моне, безме́здный целе́бниче,/ ви́дев тя Многоми́лостивый Бог/ ми́лостию и сострада́нием богатя́щася,/ бога́тую тебе́ благода́ть дарова́/ цели́ти вся неду́жныя./ Уврачу́й у́бо боле́зни душ и теле́с/ тя с ве́рою призыва́ющих/ и моли́ся о спасе́нии душ на́ших.</p>
                <p>
                    <style>Сла́ва, глас 3:</style>
                </p>
                <p>Блаже́нный лик святы́х/ восхва́лим <style>Днесь</style> Безсре́бреников:/ апо́стола и Евангели́ста Луку́,/ врача́ неду́жных преизря́дна;/ Анти́пу, Харала́мпия и Вла́сия,/ всечестны́х священному́чеников;/ Спиридо́на и Моде́ста,/ пресве́тлых Це́ркве свети́льников;/ три единоиме́нныя и единонра́вныя дво́ицы —/ Космы́ и Дамиа́на Богому́дрых,/ Ки́ра со Иоа́нном сла́вным,/ Боже́ственнаго Пантелеи́мона и Ермола́я,/ Диоми́да же и Сампсо́на/ с Моки́ем, Фо́тием и Аники́тою,/ Арте́мия, Фалале́я и Три́фона.</p>
                <p>
                    <style>На литии́ стихи́ры, глас 1:</style>
                </p>
                <p>Па́мять святу́ю и све́тлую/ всех пречестны́х Безсре́бреников/ по до́лгу соверши́м <style>Днесь</style>, бра́тие,/ духо́вно веселя́щеся,/ суть бо о́бщии предста́телие на́ши,/ помо́щницы и спаси́телие,/ вся́ких неду́гов и скорбе́й избавля́ющии/ с ве́рою к ни́м прибега́ющим.</p>
                <p>
                    <style>Глас 2:</style>
                </p>
                <p>Неистощи́мое, святи́и Безме́здницы,/ сострада́ния же и бла́гости бога́тство ва́ше/ не мо́жет ум челове́чь пости́гнути,/ язы́к же благоглаго́ливый изрещи́/ мно́жество чуде́с ва́ших./ Те́мже с весе́лием зове́м вам:/ ра́дуйтеся, ре́ки дарова́ний приснотеку́щия.</p>
                <p>
                    <style>Глас 4:</style>
                </p>
                <p>С Небесе́ дар чуде́с/ прии́мше от Христа́ Бо́га,/ вся исцеля́ете безме́здно стра́сти,/ в вас бо яви́ся благода́ть Ду́ха,/ де́йствующая исцеле́ний си́лу./ Изба́вите убо лю́тых боле́зней/ и вся́кия тесноты́ воспева́ющих вас,/ Богому́дрии Безсре́бреницы, мо́лим вы.</p>
                <p>
                    <style>Сла́ва, глас 8:</style>
                </p>
                <p>Кто не удиви́тся, кто не просла́вит,/ кто не воспое́т ве́рно/ му́дрых и пресла́вных Безсре́бреников чудеса́?/ Я́ко и по свято́м их преставле́нии/ всем подаю́т притека́ющим ве́рою бога́тно врачева́ния,/ и честны́я и святы́я мо́щи тех/ то́чат благода́ть врачева́ний./ О честны́я главы́!/ О му́дросте и сла́во, от Бо́га да́нныя вам благода́ти!/ Те́мже пе́сньми зове́м Благоде́телю Бо́гу,/ показа́вшему ты́я на врачева́ние душ и теле́с на́ших.</p>
                <p>
                    <style>На стихо́вне стихи́ры воскре́сны.</style>
                </p>
                <p>
                    <style>Сла́ва, глас 6:</style>
                </p>
                <p>Све́тлая и просвеще́нная/ возсия́ <style>Днесь</style> па́мять/ всех Безсре́бреников Христо́вых,/ све́тло облиста́ющи луча́ми чуде́с / по всей земли́ мир./ Прииди́те, у́бо ве́рно торжеству́ем,/ прииди́те, к моще́м святы́х усе́рдно вси стеце́мся,/ я́ко да ско́рое исцеле́ние/ от ни́х прии́мем неоску́дне:/ безме́здно бо подаю́т всем,/ де́йством Свята́го Ду́ха,/ исцеле́ний дарова́ния.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По полиеле́и седа́льны:</style>
                </p>
                <p>В Вы́шних селе́ниих лику́юще,/ ни́жних не оставля́ете, Богоблаже́ннии Безсре́бреницы,/ призыва́ющия бо вас ми́лостивно посеща́ете,/ премно́гих зол избавля́юще,/ я́ко храни́телие жи́зни на́шея.</p>
                <p>Ка́ко по достоя́нию восхва́лим/ любо́вь ва́шу, святи́и, к Бо́гу и бли́жним,/ ея́же ра́ди благоде́тельствуете всем по́мощи ва́шея тре́бующим./ Не преста́йте у́бо помога́ти нам,/ прося́щим заступле́ния ва́шего.</p>
                <p>
                    <style>Сла́ва:</style> Спаси́телие ве́рных и зол прогони́телие,/ исцеле́ния боля́щим ту́не подава́ете, досточу́днии./ Но и нас посети́те, неду́гов и страсте́й свобожда́юще,/ любо́вию воспева́ющих вас.</p>
                <p>
                    <style>И ны́не, Богоро́дичен:</style> Со святы́ми Безме́здники моли́, Присноде́во,/ из Тебе́ ро́ждшагося всех Творца́ и Бо́га/ пода́ти житию́ на́шему благоустрое́ние,/ изба́витися же нам мук/ и ча́сти избра́нных сподо́битися Твои́м предста́тельством.</p>
                <p>
                    <style>Кано́н, глас 4</style>
                </p>
                <p>
                    <style>(по 8-ми тропаре́й во вся́кой пе́сни).</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
                </p>
                <p>Ве́рою прося́щу ми да́тися сло́ву прему́дрости/ моли́те, светоза́рнии Госпо́дни служи́тели,/ я́ко да воспою́ ра́дуяся вку́пе честно́е ва́ше торжество́.</p>
                <p>Безсре́бреников па́мять чту́ще <style>Днесь</style>,/ чи́стым се́рдцем и непоро́чною со́вестию те́х воспои́м,/ я́ко да прии́мем предста́тельством их благода́ть врачева́ния.</p>
                <p>Земля́ израсти́ ва́с, Божественнии Безме́здницы,/ Не́бо же и́мать ду́хи ва́ши, сла́внии,/ Небе́сную бо жизнь на земли́ пожи́вше, ны́не та́мо свеселите́ся.</p>
                <p>Душ врачевству́ па́че теле́с научи́вся хи́трости,/ и обою́ду вседо́бр показа́лся еси́, Луко́, Бо́жиею му́дростию вдохнове́н,/ е́юже врачу́еши призыва́ющих тя́.</p>
                <p>Стра́сти душ ку́пно и теле́с/ твои́х певце́в уврачи́, всеблаже́нне Луко́,/ та́инственным рукоде́ланием греха́ гни́лость изрезу́я, Богому́дре апо́столе.</p>
                <p>Боля́щим врачевство́ есть це́рковь,/ в ней же, священному́чениче Анти́по, терпели́вое твое́ лежи́т те́ло,/ Боже́ственную зарю́ дарова́ний испуща́ет Ду́ха.</p>
                <p>
                    <style>Сла́ва: </style>Свяще́нных твои́х моще́й свяще́нная ра́ка ми́ро исцеле́ний то́чит,/ злосмра́дныя стра́сти отгоня́ющи/ и твою́, Анти́по, сла́вящия па́мять благоуха́ющи.</p>
                <p>
                    <style>И ны́не: </style>Саму́ю Тебе́ приво́дим ро́ждшую Тя пло́тию, Присноде́ву,/ на мольбу́ держа́ве Твое́й, Христе́, и Безсре́бреник собо́р./ Тех моли́твами умири́ живо́т наш.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы, Богоро́дице,/живы́й и незави́стный источниче,/ лик себе́ совоку́пльшия, духо́вно утверди́</emphasis><emphasis>,/ в Боже́ственней Твое́й сла́ве венце́в сла́вы сподо́би.</emphasis>
                </p>
                <p>Я́коже свети́ла на Боже́ственней тве́рди Це́ркве,/ ве́рныя озаря́ете све́том чуде́с,/ я́же соверша́ти не престае́те, сла́внии, неду́ги исцеля́юще.</p>
                <p>Ра́вно тече́ние соверши́вше, ра́вных даро́в сподо́бистеся,/ и по́честей ра́вных на Небеси́ получи́сте,/ чудоде́йственнии Безме́здницы.</p>
                <p>Любо́вию к Бо́гу и бли́жним связа́еми,/ всю зло́бу де́монов разруша́ете благода́тию:/ сего́ ра́ди ва́ше, досточу́днии, соверша́ем торжество́.</p>
                <p>Огнь Боже́ственный внутрь нося́щим ва́м,/ страстны́й пла́мень наш угаси́те, Богоблаже́ннии,/ в ве́ре смы́сл согрева́юще.</p>
                <p>Тро́йственный сопру́г Безме́здников Космы́ и Дамиа́на/ всечестны́й ны́не воспева́ем,/ де́лы едина́ковых, я́коже и именова́нием.</p>
                <p>Све́тлии житие́м, тве́рдии ве́рою и ре́вностию ра́внии/ возсия́ша из Ри́ма, от Аси́и же и Арави́и./ Те́мже на́ми вку́пе да почте́ни бу́дут.</p>
                <p>
                    <style>Сла́ва:</style> Прииди́те, исцели́теся от неду́г, боля́щии:/ тричи́сленная бо дво́ица благода́тию Тро́ицы обогаще́нна,/ врачева́ния подае́т ве́рою пою́щим ю.</p>
                <p>
                    <style>И ны́не: </style>Цели́теля душ и теле́с ро́ждшая,/ исцеле́ние пода́ждь нам, Богоро́дице,/ еле́й милосе́рдия Твоего́ излива́ющи ко здра́вию и спасе́нию на́шему.</p>
                <p>
                    <style>Конда́к, глас 2:</style>
                </p>
                <p>Благода́ть прии́мше исцеле́ний,/ простира́ете здра́вие су́щим в ну́ждах,/ вра́чеве, чудотво́рцы пресла́внии;/ но ва́шим посеще́нием ра́тников де́рзости низложи́те,/ мир исцеля́юще чудесы́.</p>
                <p>
                    <style>И́кос:</style>
                </p>
                <p>Вся́каго ра́зума и му́дрости прехо́дит сло́во му́дрых враче́в,/ и всем зна́ние подаю́т:/ Высоча́йшаго бо благода́ть прие́мше,/ неви́димо здра́вие да́руют всем./ Отню́дуже и мне по́вести благода́ть дарова́ся пе́ти,/ я́ко Богоно́сныя уго́дники Христо́вы и служи́тели,/ исцеле́ний мно́жество подаю́щия:/ боле́зней бо вся избавля́ют,/ мир исцеля́юще чудесы́.</p>
                <p>
                    <style>Седа́льны Безме́здником, глас 8:</style>
                </p>
                <p>Я́ко кри́ни, я́ко шипцы́, Ду́хом преукра́шени, благово́ние всем воспуща́ете./ Сего́ ра́ди к вам прибега́ем, Богоно́снии Безсре́бреницы,/ моли́теся Христу́ Бо́гу прегреше́ний оставле́ние дарова́ти/ пра́зднующим любо́вию святу́ю па́мять ва́шу.</p>
                <p>
                    <style>Сла́ва:</style> Блаже́нныя наде́жды прии́мше,/ от всех досто́йно блажите́ся,/ я́ко исполни́телие Бо́га на́шего Боже́ственных хоте́ний,/ вра́чеве неисце́льных неду́гов я́вльшеся, великоимени́тии Безме́здницы./ Стра́сти у́бо на́ша исцели́те и уны́ния разжени́те о́блаки,/ с ве́рою вас призыва́ющих.</p>
                <p>
                    <style>И ны́не:</style> Прииди́те, Всецари́цу во гла́сех велича́ем,/ и пою́ще, возопии́м:/ Я́же ра́дости вина́, Де́во всепе́тая, чту́щих Тя спаса́й,/ и покры́й от искуше́ний вся́ческих, и боле́зней, и скорбе́й./ И́маши бо я́ко Ма́терь Бо́жия дерзнове́ние ми́ловати нас./ Сего́ ра́ди мо́лим Тя:/ моли́ся Сы́ну Твоему́ и Бо́гу да́ти проще́ние рабо́м Твои́м.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Неизсле́дный Бо́жий Сове́т,/ е́же от Де́вы воплоще́ния Тебе́, Вы́шняго,/ проро́к Авваку́м усмотря́я зовя́ше:/ сла́ва си́ле Твое́й, Го́споди.</emphasis>
                </p>
                <p>Се сла́вная и всея́сная Богосве́тлых враче́в па́мять возсия́,/ и весели́т сердца́ христоимени́тых люде́й,/ притека́ющих к целе́бным моще́м их.</p>
                <p>Пантелеи́мона, прехва́льнаго великому́ченика,/ со Ермола́ем, сла́вным огласи́телем его́,/ зело́ ле́по есть воспомяну́ти <style>Днесь</style>,/ я́ко в Безсре́бреницех нача́льных.</p>
                <p>Усты́ вси́ и се́рдцем воспои́м страстоте́рпцы Христо́вы,/ Ермола́я и Пантелеи́мона,/ ра́дуйтеся, — зову́ще, — предста́телие и засту́пницы оби́тели сея́ и цели́телие на́ши.</p>
                <p>Ермола́я свяще́нными мольба́ми и Пантелеи́мона, ми́лости тезоимени́та,/ не отри́ни от нас ми́лости Твоя́, Всеми́лостиве Го́споди,/ но обы́чно уще́дрив, от злых изба́ви.</p>
                <p>Све́тлый яви́лся еси́ житие́м и боре́нии светле́йший, Пантелеи́моне,/ зва́нием свы́ше богате́я, е́же возвеща́еши де́лы,/ всех призыва́ющих тя на по́мощь ми́луя.</p>
                <p>К твоему́ покро́ву прибега́ющих, Целе́бниче, отъе́млеши вся́ку боле́знь,/ и ны́не посети́ с ве́рою моля́щихся тебе́/ и изба́ви неду́г многообра́зных.</p>
                <p>
                    <style>Сла́ва: </style>Добро́то честны́х Безсре́бреник,/ благоле́пие святы́х му́ченик, врачу́ неду́гующих,/ бу́ди, Пантелеи́моне, хода́тай о нас ко Пресвяте́й Тро́ице.</p>
                <p>
                    <style>И ны́не: </style>Я́коже ча́ша преисполня́ется, Владыко, благода́ть Твоя́/ и мно́гое бога́тство человеколю́бия/ Всеблаго́ю Ма́терию Твое́ю и Безсре́бреники пречестны́ми.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
                </p>
                <p>Ки́ра и Иоа́нна Боже́ственную любо́вь/ и му́ченическую за Христа́ смерть воспои́м,/ боре́нием бо сла́вным му́жески противуста́вше,/ яви́шася похвала́ му́чеников.</p>
                <p>Свети́ла сия́ют два — Кир и Иоа́нн,/ чуде́с сия́ния от исто́чника еди́наго светоно́снаго,/ немощны́м источа́юще нетле́нную благода́ть,/ и́хже да ублажи́м.</p>
                <p>Христо́вы ору́жницы, неду́гующим вра́чеве,/ Ки́ре и Иоа́нне пребога́тии,/ чуде́с де́йство от Всеще́драго Бо́га прии́мшии,/ исцели́те пою́щия вы.</p>
                <p>Моки́я пе́сньми восхваля́ю, Фо́тия же и Аники́ту,/ в ли́це Богоно́сных Безме́здников су́щия,/ ско́рыя помо́щники призыва́ющих их в беда́х и ско́рбех.</p>
                <p>Тя́ иму́щи све́тла би́сера и че́стна во у́вязе́нии свое́м,/ честна́я Це́рковь украша́ется,/ всеблаже́нне Моки́е, врачу́ безме́здный.</p>
                <p>Яви́стеся я́ко вели́ции свети́льницы,/ просвеща́юще луча́ми исцеле́ний и Боже́ственных по́двиг всю тварь,/ страда́льцы Христо́вы Фо́тие и Аники́то.</p>
                <p>
                    <style>Сла́ва: </style>Исцеля́ете стра́сти ве́рных,/ изобрази́вше страсть блаже́нную ва́шими страстьми́,/ и отъе́млете неду́ги, и отгоня́ете лю́тыя ду́хи,/ Фо́тие и Аники́то сла́внии.</p>
                <p>
                    <style>И ны́не: </style>Не́мощь и разслабле́ние, всемо́щная Влады́чице, душ и теле́с на́ших/ преложи́ в кре́пость и здра́вие,/ во е́же бо́дренно твори́ти повеле́ния Сы́на Твоего́ и Бо́га.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Боже́ственное сие́ и всечестно́е</emphasis>
                    <emphasis>/ соверша́юще пра́зднество,/ Богому́дрии, Богома́тере,/ прииди́те рука́ми воспле́щим,/ от Нея́ ро́ждшагося Бо́га сла́вим.</emphasis>
                </p>
                <p>Всечестно́е соверша́юще пра́зднество ва́ше, христоподража́телие прехва́льнии и хода́тае тепле́йшии,/ е́же у вас про́сим ве́рно по́мощи.</p>
                <p>Повеле́нию Боже́ственному повину́ющеся, Богому́дрии,/ не восхоте́сте ничесо́же взя́ти в возме́здие,/ ту́не прия́сте, ту́не дае́те, я́же к животу́ и спасе́нию.</p>
                <p>Сампсо́на преподо́бнаго с Диоми́дом/ <style>Днесь</style> честна́я похвале́ния ли́ка Безсре́бреник вси почти́м,/ моли́твенники предлага́юще сих к Бо́гу и Царю́ всех.</p>
                <p>Твои́м пресла́вным, о́тче, врачевство́м, е́же боле́зньми стяжа́л еси́,/ посеща́ти не оскуде́й, мо́лимся,/ в сострада́нии облегча́я боле́зни и труды́ душ на́ших.</p>
                <p>Боже́ственною оде́ян, му́чениче Диоми́де, си́лою,/ уставля́еши боле́зни, разрешаеши неду́ги и отгоня́еши ду́хи лука́выя,/ я́ко в Безме́здницех преизря́дный.</p>
                <p>Бога́тыми тя украси́ благода́ть Духа дарова́нии:/ моли́твами бо твои́ми, Арте́мие сла́вне,/ всяк неду́г престае́т в лю́дех, прибега́ющих к тебе́.</p>
                <p>
                    <style>Сла́ва:</style> Страсте́й тли́тельных изми́ ны, великому́чениче,/ искуше́ний же и скорбе́й тя призыва́ющия с ве́рою,/ подража́телю Спа́сов, Арте́мие, Тро́ицы уго́дниче.</p>
                <p>
                    <style>И ны́не: </style>Изба́ви нас, Пречи́стая Влады́чице,/ вся́каго гне́ва, гла́да же и всегуби́тельства,/ и ве́чнаго муче́ния, Дево, свободи́ Арте́мия предста́тельством.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии/ па́че Созда́вшаго,/ но о́гненное преще́ние му́жески попра́вше,/ ра́довахуся пою́ще:/ препе́тый отце́в Госпо́дь и Бог благослове́н еси́.</emphasis>
                </p>
                <p>Ка́ко восхва́лим вас, всехва́льнии, превосходя́щии и ум и сло́во на́ше,/ и зело́ удивля́ющии чудесы́, о ни́хже зове́м:/ отце́в Госпо́дь Бог благослове́н еси́.</p>
                <p>Не возлюби́сте отню́дь суеты́ Богому́дрии, ниже́ сла́дких жития́,/ но вся во уме́ты вмени́сте, Христа́ иму́ще, Ему́же взыва́ете:/ Госпо́дь Бог благослове́н еси́.</p>
                <p>Ка́ко не воспое́м печа́ть и хвалу́ сла́внаго ли́ка Безме́здников,/ честну́ю дво́ицу — Фалале́я же и Три́фона доблему́дрых,/ чуде́с непрестаю́щее творя́щих мно́жество.</p>
                <p>Яви́шася исцеле́ние ве́рным крове́й твои́х ка́пли, Фалале́е,/ неду́ги отмыва́юще и огнепале́ния лю́тая угаша́юще,/ благода́тию Христа́ Венцеда́вца.</p>
                <p>Гу́си пасы́й в лузе́х, от Бо́га прия́л еси́ благода́ть исцеле́ний,/ великому́чениче Три́фоне — безме́здный врачу́,/ исцеля́ти челове́ческия не́мощи и неду́ги.</p>
                <p>Стру́пи твои́, му́чениче Три́фоне, я́ко ми́ро благоуха́ют,/ кровь твоя́ источа́ет исцеле́ния,/ оста́нцы же те́ла твоего́ ду́ши освяща́ют каса́ющихся им.</p>
                <p>
                    <style>Сла́ва:</style> Теле́сныя боле́зни изба́ви и душе́внаго неможе́ния рабы́ Твоя́,/ Триипоста́сный Бо́же,/ и сохрани́ неврежде́нны от всех жите́йских искуше́ний.</p>
                <p>
                    <style>И ны́не: </style>Источа́еши с Безсре́бреники честны́ми/ исцеле́ний струи́ боля́щим, Дево, всю́ду:/ Тя́ бо исто́чника милосе́рдия показа́ милости Госпо́дь, из Тебе́ воплоти́выйся.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя в пещи́/ Рождество́ Богоро́дичо спасло́ есть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́,/ и превозноси́те Его́ во вся ве́ки.</emphasis>
                </p>
                <p>Свя́т еси́, Вседержи́телю, прославля́я святы́я Твоя́:/ ми́р бо те́х ра́ди избавля́еши от бе́д/ и просвеща́еши пою́щия и превознося́щия Тя́ во ве́ки.</p>
                <p>В се́ла Вы́шняя вселя́еми, всеприснопа́мятнии,/ милосе́рдовати не престае́те о су́щих на земли́/ и благоде́тельствуете пою́щим и превознося́щим Го́спода во ве́ки.</p>
                <p>Слове́сным тя́ и безслове́сным благоде́теля/ е́же к Бо́гу присвое́ние показа́, блаже́нне Вла́сие, исправле́ний твои́х;/ те́мже у́бо прия́л еси́ исцеле́ний дарова́ния.</p>
                <p>Святи́тель преподо́бен сый, Вла́сие,/ страсте́й Христо́вых ра́ны но́сиши,/ да́вшаго Ти благода́ть врачева́ти вся болезни;/ те́мже дарова́нии благи́ми на́м бу́ди на по́мощь.</p>
                <p>Ум тво́й Спиридо́не, безстра́стием просвети́в и смире́нием украси́вся,/ дарова́нми Ду́ха обогати́лся еси́ отгоня́ти ду́хи/ и реши́ти неду́ги ве́рно чту́щим тя́.</p>
                <p>Река́ су́щих в тебе́ дарова́ний вся́ко напоя́ет, преподо́бне Спиридо́не, се́рдце;/ всем да́рует здра́вие,/ вся Бо́га к сла́ве возставля́ет просла́вльшаго тя́.</p>
                <p>Благослови́м Отца́, и Сы́на, и Свята́го Ду́ха, Го́спода.</p>
                <p>Ми́лостива еси́, Тро́ице Неразде́льная,/ ми́луеши бо всех я́ко всеще́дра,/ те́мже прибега́ем к Тебе́, и́же грехми́ отягча́еми, взыва́юще:/  очи́сти рабы́ Твоя́.</p>
                <p>
                    <style>И ны́не:</style> 
                </p>
                <p>О и́же на Тя́ наде́жды возложи́вших, Влады́чице,/ с Безсре́бреники моли́ся, я́ко да бу́дущаго осужде́ния изба́вимся/ и вхо́да в Ца́рствие Небе́сное сподо́бимся.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Вся́к земноро́дный/ да взыгра́ется, Ду́хом просвеща́емь,/ да торжеству́ет же безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
                </p>
                <p>Па́мять соверша́юще о́бщих засту́пников на́ших,/ приле́жно возопии́м к ни́м:/ от вся́каго вре́да, и ско́рби, и неду́гов лю́тых изми́те воспева́ющия вы́.</p>
                <p>Во святи́телех чудоде́йственника и в страстоте́рпцех помо́щника безме́зднаго,/ неду́жных врача́ и язвы моровы́я прогони́теля,/ Харала́мпия да ублажи́м.</p>
                <p>Ве́лий защи́тник ве́рных/ и изба́витель от бе́д показа́лся еси́, Богому́дре Харала́мпие,/ вся́каго у́бо свободи́ гне́ва и всегуби́тельства сла́вящия тя́.</p>
                <p>Теле́снии неду́зи и душе́внии преста́ют,/ твои́м, Харала́мпие, моще́м почита́емым и лобыза́емым:/ Христо́с бо дарова́ сия́ целе́бны и лю́тых отрази́тельны.</p>
                <p>Свети́льника Це́ркве, на све́щнице Сио́на поста́вленнаго,/ восхва́лим дне́сь Моде́ста, милосе́рдия луча́ми сия́юща,/ челове́ков и ското́в боле́зни исцеля́юща.</p>
                <p>Иерусали́ма до́льняго па́стырь был еси́,/ сострада́тельствуя слове́сным и безслове́сным,/ и Го́рняго гра́да еси́ все́льник,/ иде́же помина́й помина́ющия тя́.</p>
                <p>
                    <style>Сла́ва:</style> Приими́те, христоподража́тельнии Безсре́бреницы, сие́ ма́лое песнопе́ние на́ше,/ и мно́гим грехо́м пови́нным су́щим,/ проще́ние на́м у Тро́ицы испроси́те.</p>
                <p>
                    <style>И ны́не:</style> Спа́се Благи́й, препе́тыя Твоея́ Матере мольба́ми/ и все́х прехва́льных Безме́здников,/ ми́лость Твою́ и по́мощь с Небесе́ ниспосли́ на́м, призыва́ющим Тя́.</p>
                <p>
                    <style>Свети́лен воскре́сен, сла́ва:</style>
                </p>
                <p>Я́ко зве́зды пресве́тлыя, разу́мную твердь украша́ете, святи́и Безсре́бреницы,/ и зна́мений заря́ми ве́рныя просвеща́ете./ Те́мже мо́лим ва́с, Богоно́снии:/ разжени́те тьму́ страсте́й на́ших ва́шим ко Го́споду предста́тельством.</p>
                <p>
                    <style>На хвали́тех стихи́ры 4, глас 1:</style>
                </p>
                <p>
                    <style>Стих:</style> Хвали́те Его́ в тимпа́не и ли́це,/ хвали́те Его́ во стру́нах и орга́не.</p>
                <p>Возсия́ дне́сь пра́зднество/ всех святы́х Безсре́бреников,/ ли́к А́нгельский торжеству́ет/ и мы, земноро́днии, ликовству́ем,/ мо́лятся бо приснопа́мятнии/ о чту́щих любо́вию святу́ю па́мять их.</p>
                <p>
                    <style>Стих:</style> Хвали́те Его́ в кимва́лех доброгла́сных, хвали́те Е́го в кимва́лех восклица́ния,/ вся́кое дыха́ние да хва́лит Го́спода.</p>
                <p>Дождеро́дныя о́блаки преизя́ществующа,/ многотеку́щими благода́тей чудесы́/ всю зе́млю, сла́внии, напоя́ете,/ песнопе́ния Бо́гу приноси́ти понужда́юще.</p>
                <p>
                    <style>Стих:</style> Се что́ добро́ или́ что́ красно́,/ но е́же жи́ти братии вку́пе.</p>
                <p>Исцеля́ти стра́сти души́ и телесе́/ хи́трость от Христа́ прие́мше,/ преесте́ственно исцеля́ете вся, чудотво́рцы,/ нечелове́ческими лечба́ми враче́бными,/ но Боже́ственными, Безме́здницы, дохнове́ньми.</p>
                <p>
                    <style>Стих:</style> Святы́м, и́же суть на земли́ Его́,/ удиви́ Госпо́дь вся хоте́ния Своя́ в них.</p>
                <p>Добро́то Безсре́бреников, благоле́пие му́чеников,/ оби́тели сея́ засту́пниче, Пантелеи́моне досточу́дне,/ бу́ди неду́гом на́шим цели́тель/ и моли́твенник при́сный о душа́х на́ших.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от 3-й пе́сни кано́на: три пе́рвых тропаря́ святы́х и Богоро́дичен.</style>
                </p>
            </section>
        </section>
        <section>
            <title>
                <p>Во 2-й день</p>
            </title>
            <section>
                <title>
                    <p>
                        <style>Святы́х му́ченик Акинди́на, Пига́сия, Аффо́ния, Елпидифо́ра и Анемподи́ста</style>
                    </p>
                </title>
                <p>
                    <style>На</style> Го́споди, воззва́х: 
                    <style>стихи́ры, глас 4.</style></p>
                <p>
                    <style>Подо́бен:</style> Я́ко до́бля:</p>
                <p>Пяточи́сленное сочета́ние му́чеников воспои́м,/ му́драго Акинди́на, Пига́сия, Елпидифо́ра,/ Аффо́ния и Анемподи́ста,/ до́блия страда́льцы и те́плыя защи́тники,/ точа́щия невозбра́нную благода́ть/ и наде́жду незави́стну/ безбе́дно благочести́вым подаю́щия.</p>
                <p>Ни глад, ниже́ беда́,/ ни жизнь, ниже́ смерть,/ ни коно́бов<a type="note" xlink:href="#note28">28</a>
                    вре́ния<a type="note" xlink:href="#note29">29</a>
                    , ни земны́я про́пасти,/ ниже́ звере́й уста́/ разлучи́ти возмого́ша от любве́ Христо́вы/ ва́ша терпеливому́дрыя до́блести,/ к Нему́ бо непреста́нно взира́юще/ и Того́ еди́наго жела́юще,/ вражду́ющия победи́сте.</p>
                <p>Сла́дости насыща́ющеся, и све́та исполня́еми,/ и жизнь ве́чную насле́довавше,/ к вам прибега́ющия от бед изба́вите,/ и уз, и темни́цы/ на ме́сте озлобле́ния, Богому́дрии,/ к Бо́гу дерзнове́ние иму́ще/ и милосе́рдие явля́юще,/ я́ко и́стинно Христоподража́теле.</p>
                <p>
                    <style>Сла́ва, глас 6:</style>
                </p>
                <p><style>Днесь</style> пятоза́рный му́чеников лик,/ я́ко светоно́сных звезд схожде́ние/ ве́рныя просвеща́ющь,/ к та́инственному весе́лию призва́./ <style>Днесь</style> и́же разу́мнаго Со́лнца служи́телие/ и пе́рсских<a type="note" xlink:href="#note30">30</a>
                    потреби́телие преда́ний,/ чу́вственное со́лнце че́ствовавшия/ и покланя́ющияся огню́,/ руково́дствоваша ко благоче́стию./ Поче́рпше же оби́льне страстоте́рпческую их ча́шу,/ и Христа́ ра́ди излия́вшимися кровьми́ венча́шася,/ нас призыва́юще,/ благоче́стия рачи́тели, прииди́те, глаго́люще,/ по́двиги на́шими учреди́теся/ и венцы́, и че́сти зри́те:/ претерпе́вый бо до конца́, той спасе́тся,/ Христо́с И́стина изрече́;/ да о́бщницы бу́дете венце́в на́ших/ и моли́твенники ны ко Го́споду и́мате.</p>
                <p>
                    <style>И ны́не, Богоро́дичен или́ КрестоБогоро́дичен:</style>
                </p>
                <p>
                    <style>Подо́бен:</style> Тридне́вен:</p>
                <p>Лю́ди беззако́ннейшия,/ без пра́вды пригвожда́ющия Тя на Дре́ве,/ Де́ва и Чи́стая Ма́ти Твоя́, зря́щи,/ я́коже Симео́н прорече́,/ утро́бою, Спа́се, уязвля́шеся.</p>
                <p>
                    <style>На стихо́вне Окто́иха и святы́х стихи́ра, глас 1.</style>
                </p>
                <p>
                    <style>Стих:</style> Дивен Бог во святых Своих,/ Бог Изра́илев.</p>
                <p>Лучи́ возсия́ша му́чеников пятоза́рныя,/ де́вам равночи́сленны,/ воображе́ния бо их зря́ще,/ озаря́емся, па́мятем их приобща́ющеся./ Тем моли́твами их, Христе́ Бо́же,/ безбе́дне спаса́й от враг ду́ши на́ша/ и мольба́ми их неоску́дну жизнь на́шу соблюди́,/ я́ко источа́еши ми́лости Твоя́ бога́тыя непреста́нно/ безпреткнове́нно Тя сла́вящим,/ упова́ние же иму́щим в Тя;/ моли́твами их да́руй душа́м на́шим ве́лию ми́лость.</p>
                <p>
                    <style>Сла́ва, глас 2. Самогла́сен:</style>
                </p>
                <p>Прииди́те, возра́дуемся Го́споду/ в па́мяти <style>Днесь</style> страстоте́рпцев, о празднолю́бцы!/ Прииди́те, восхва́лим их, та́йно похваля́юще:/ ра́дуйся, Акинди́не; ра́дуйся, Пига́сие;/ ра́дуйся, Анемподи́сте; ра́дуйся, Елпидифо́ре;/ ра́дуйся, Аффо́ние,/ и́же лесть и́дольскую в про́пасть погрузи́вше/ и Христа́ Го́спода посреде́ три́знища я́сно пропове́давше./ Тем, всеблаже́ннии и многострада́льнии,/ непреста́нно моли́теся о душа́х на́ших.</p>
                <p>
                    <style>И ны́не Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Дре́ву Кре́стному Тя, Иису́се, пригвожде́на/ зря́щи, Неискусобра́чная,/ пла́чущи, глаго́лаше:/ Ча́до сладча́йшее, почто́ остави́л еси́ Мене́, ро́ждшую Тя, еди́ну,/ Све́те Непристу́пный Пребезнача́льнаго Отца́?/ Потщи́ся и просла́вися,/ я́ко да сла́ву получа́т Боже́ственную/ Боже́ственныя стра́сти Твоя́ сла́вящии.</p>
                <p>
                    <style>Тропа́рь, глас 2:</style>
                </p>
                <p>Страстоте́рпцы Госпо́дни,/ блаже́нна земля́, напи́вшаяся кровьми́ ва́шими,/ и свя́та селе́ния,/ прии́мшая телеса́ ва́ша:/ в три́знищи бо врага́ победи́сте/ и Христа́ со дерзнове́нием пропове́дасте:/ Того́ я́ко бла́га моли́те/ спасти́ся, мо́лимся, душа́м на́шим.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>О́ба кано́на Окто́иха и святы́х на 4, его́же краегране́сие: </style>Твои́х мольба́ми мя му́чеников мно́жества покрыва́й. 
                    <style>Феофа́н. Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
                </p>
                <p>Со́лнца иму́ще пра́вды незаходи́ма, Христа́, Бо́га на́шего,/ просвеща́юща вас, святи́и, невеще́ственным Све́том,/ о́блаки разори́те неве́дения моего́.</p>
                <p>Безбе́дную, святи́и, безпрепо́нно источа́юще, благода́ть подава́ете приходя́щим ве́рою,/ вся́ку беду́, и вся́кое уны́ние,/ и бу́рю, и мяте́ж уставля́юще.</p>
                <p>Кре́постию непобеди́мою препоя́савшеся, святи́и,/ плотски́я не́мощи не помы́слисте,/ но, безбоя́зненно мудрова́ние явля́юще,/ на огнь и муче́ние дерзну́сте.</p>
                <p>
                    <style>Богоро́дичен:</style> Ты еди́на, Богоневе́сто,/ в высоча́йших Седя́щаго на объя́тиих носи́ла еси́, плоть бы́вша;/ Ты бо яви́лася еси́ от всех век прия́телище досто́йное Вседержи́теля.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною Му́дростию, Христе́:/ несть бо свят, па́че Тебе́,/ Человеколю́бче.</emphasis>
                </p>
                <p>Утверди́вшеся Христо́вою си́лою, всеизя́щнейшии, по́мыслом кре́пким,/ сквозе́ огнь же и во́ду, стра́ждуще, преидо́сте к Небе́сным.</p>
                <p>Нерасте́рзною бу́дущих наде́ждею ствержда́еми<a type="note" xlink:href="#note31">31</a>
                    ,/ настоя́щих боле́зней му́жественнейшим смы́слом, всесла́внии му́ченицы, небрего́сте<a type="note" xlink:href="#note32">32</a>
                    .</p>
                <p>Равному́дрствующе трем ю́ношам, всехва́льнии,/ безу́мия пе́рсскаго огнь угаша́юще, яви́стеся,/ росо́ю Ду́ха окропля́еми.</p>
                <p>
                    <style>Богоро́дичен:</style> Тя, Предста́тельницу изве́стну, Богома́ти, стяжа́вшии,/ наде́жды на Тя возлага́юще, спаса́емся/ и, к Тебе́ прибега́юще, сохраня́емся.</p>
                <p>Седа́лен, глас 8.</p>
                <p>
                    <style>Подо́бен:</style> Прему́дрости:</p>
                <p>Безбе́дно тече́ние благочести́вное, в по́двизе стра́ждуще,/ благосла́внии наде́ждею проидо́ша, венцы́ укрепля́еми;/ сопроти́вныя бо до конца́ погуби́вше,/ безпрепо́нно побе́ду свою́ соверши́ша,/ тем и оби́льно прося́щим ве́рою источа́ют всегда́ мно́жество исцеле́ний./ И́мже согла́сно возопии́м:/ моли́те Христа́ Бо́га грехо́в оставле́ние дарова́ти честву́ющим любо́вию святу́ю па́мять ва́шу.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии:/ Огнь бо всели́ся в Тя Божества́/ и я́ко Младе́нца дои́ши Зижди́теля и Го́спода./ Тем А́нгельский и челове́ческий род/ досто́йно сла́вим пресвято́е Рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му Рождеству́ Твоему́.</p>
                <p>
                    <style>Крестобогоро́дичен:</style>
                </p>
                <p>А́гнца, и Па́стыря, и Изба́вителя А́гница, зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мляй Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди,/ ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя Стра́сти Твоя́.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ нетле́нною дла́нию и спасе́ зову́щия:/ сла́ва, Христе́, си́ле Твое́й.</emphasis>
                </p>
                <p>Просвеща́еми добро́тою изя́щнейшаго страда́ния,/ све́тлии свети́льницы, му́ченицы Христо́вы яви́стеся,/ светле́йшими луча́ми озаряя́юще зову́щия:/ сла́ва, Христе́, си́ле Твое́й.</p>
                <p>Очище́ние кровь му́чеников бысть,/ и благово́ннейшее и́стинно приноше́ние Бо́гу безпрепо́нно даю́щи,/ и безбе́дный источа́ющи всем исто́чник врачева́ния.</p>
                <p>Разли́чных напа́стей и бед нахожде́ние/ ва́шими моли́твами, су́щими ко Христу́, отрази́сте/ соверша́ющих усе́рдно всесвяще́нную и всепра́зднственную па́мять ва́шу, досточу́днии.</p>
                <p>Испрове́ргше пре́лести и́дольское безбо́жие,/ Бо́га всех животворя́щее де́йство де́лы явля́юще, зва́сте, преблаже́ннии:/ сла́ва, Христе́, си́ле Твое́й.</p>
                <p>
                    <style>Богоро́дичен:</style> Крепча́йшее Тя ору́жие на враги́ предлага́ем,/ ско́рби вся́кия и лю́тых обстоя́ний отрева́ем вред/ и во́змущений ерети́ческих, Ма́ти Бо́жия, избега́ем.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Нечести́вии не у́зрят сла́вы Твоея́, Христе́,/ но мы Тя, Единоро́дне,/ Оте́ческия сла́вы сия́ние Божества́,/ от но́щи у́тренююще,/ воспева́ем Тя, Человеколю́бче.</emphasis>
                </p>
                <p>Тя сама́го, Аффо́ние, приве́л еси́ Христу́,/ кре́пце мучи́тельскую, сла́вне, обличи́в зло́бу безбо́жную,/ и к све́ту прите́кл еси́ ве́ры, веселя́ся.</p>
                <p>Подо́бяся, Аффо́ние, стра́сти Христо́ве,/ Того́ ра́ди твоя́ глава́ отсече́ся изя́щне:/ к неизме́нному бо весе́лию потща́лся<a type="note" xlink:href="#note33">33</a>
                    еси́ и безсме́ртному поко́ищу.</p>
                <p>На недви́жимей наде́жди утверди́вся,/ и кра́сная, я́же на земли́, оплева́в<a type="note" xlink:href="#note34">34</a>
                    , всему́дре Елпидифо́ре,/ неукло́нно бо ты прете́кл еси́ по́прище страда́ния.</p>
                <p>
                    <style>Богоро́дичен:</style> Возсия́в из Тебе́, Со́лнце мы́сленное/ све́тлыя лучи́ Своего́ Божества́ всем простре́, Богоро́дице Влады́чице:/ тем вси Тя сла́вим.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Пожру́<a type="note" xlink:href="#note35">35</a> Ти со гла́сом хвале́ния, Го́споди,/ Це́рковь вопие́т Ти, от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
                </p>
                <p>Теку́щих тле́нная презре́вше,/ нетле́нная сподо́бистеся зре́ти./ Искуше́ний у́бо изба́вите и бед/ ве́рою вас призыва́ющия, всехва́льнии.</p>
                <p>Тро́ицу Безнача́льную, пресла́внии му́ченицы,/ лю́то свя́занныя и в темни́цах неосла́бно держи́мыя разреши́ти,/ ва́шими мольба́ми умилосе́рдите.</p>
                <p>За Тя себе́ преда́вше на смерть,/ безсме́ртие, Спа́се мой, до́блии получи́ша,/ и спаси́телие су́щих в бу́ри и напа́стех и скорбе́х бы́ша.</p>
                <p>
                    <style>Богоро́дичен:</style> Расто́ргни мо́их прегреше́ний, Отрокови́це, рукописа́ние,/ и содержа́щия мя печа́ли и страсте́й разреше́ние да́рующи,/ и соблюда́ющи вы́ну<a type="note" xlink:href="#note36">36</a>
                    неврежде́нна, Влады́чице.</p>
                <p>Конда́к, глас 2.</p>
                <p>
                    <style>Подо́бен:</style> Тве́рдыя:</p>
                <p>Благочести́выя и Богоно́сныя му́ченики,/ я́ко на земли́ оста́вльшия вся,/ прия́л еси́ в наслажде́ние благи́х Твои́х и упокое́ние,/ Акинди́на, Пига́сия, Анемподи́ста,/ с ни́миже Аффо́ния и Елпидифо́ра же,/ Еди́не сый Преблаги́й.</p>
                <p>
                    <style>И́кос:</style>
                </p>
                <p>Отве́рзи ми уста́, Христе́ мой,/ воспе́ти и похвали́ти че́стно по́двиги страстоте́рпец Твои́х, Го́споди:/ сии́ бо, вся оста́вльше и возлюби́вше Тебе́, Созда́теля всех,/ су́щая на земли́ вся я́ко тле́нная вмени́ша./ И та́мо честны́й о́браз живоно́снаго Твоего́ Креста́ сотвори́вше,/ усе́рдно предста́ша Царю́, я́ко ору́жницы,/ му́ченицы до́блии, вопию́ще Ти:/ Еди́не сый Преблаги́й.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Спасы́й во огни́ Авраа́мския Твоя́</emphasis>
                    <emphasis>о́троки/ и халде́и уби́в,/ я́же пра́вда пра́ведно уловля́ше:/ препе́тый Го́споди,/ Бо́же оте́ц на́ших, благослове́н еси́.</emphasis>
                </p>
                <p>Я́ко изба́вил еси́ из пла́мене три благочести́выя о́троки,/ си́це<a type="note" xlink:href="#note37">37</a>
                    и ны́не страда́льцы в пещи́ о́гненней сохрани́л еси́,/ вопию́щия Ти Богому́дренно:/ оте́ц на́ших Бо́же, благослове́н еси́.</p>
                <p>Дае́ши оби́льныя дары́ и чудодея́ние источа́еши страстоте́рпцы Твои́ми, Христе́,/ содева́я и соде́йствуя я́ко Милосе́рд и явля́я пою́щим Тя:/ оте́ц на́ших Бо́же, благослове́н еси́.</p>
                <p>Мно́жество му́ченик, нело́жно со́браннии ве́рою, приведо́стеся Христу́,/ пресла́вных чуде́с явле́ние де́йствующе и пою́ще:/ оте́ц на́ших Бо́же, благослове́н еси́.</p>
                <p>
                    <style>Богоро́дичен:</style> Изба́вленнии Тобо́ю пра́дедния кля́твы/ и к присносу́щней пи́щи преше́дше,/ ра́дуйся, зове́м Тебе́, Препросла́вленная Влады́чице,/ Я́же Бо́га нам воплоще́ннаго ро́ждшая.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя в пещи́/ Рождество́ Богоро́дичо спасло́ есть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</emphasis>
                </p>
                <p>Благочести́вейшее му́чеников торжество́ ра́достно прии́де,/ мир озаря́ющее, вся возвесели́,/ и све́тло украша́ющее ве́рою пою́щия:/ Го́спода воспева́йте дела и превозноси́те Его́ во вся ве́ки.</p>
                <p>На зве́ри, и ро́вы, и му́ки лю́тыя дерзну́сте, преизя́щнии,/ иму́ще Помо́щника непобеди́ма, сла́вы Го́спода,/ Ему́же ны́не зове́м:/ Го́спода воспева́йте дела и превозноси́те Его́ во ве́ки.</p>
                <p>Вас, до́блия страда́льцы, Акинди́на, Пига́сия, и Анемподи́ста,/ па́ки же Аффо́ния и приснопа́мятнаго Елпидифо́ра, иму́ще сте́ну кре́пкую,/ Го́спода пое́м и превозноси́м во ве́ки.</p>
                <p>Венце́м побе́ды украси́вшеся и добро́ты диади́мою<a type="note" xlink:href="#note38">38</a>
                    светя́щеся,/ зарю́ невече́рнюю коне́чно, блаже́ннии, на Небесе́х прия́ли есте́, му́ченицы, зову́ще:/ Го́спода по́йте дела и превозноси́те Его́ во ве́ки.</p>
                <p>
                    <style>Богоро́дичен:</style> Усты́ и ра́зумом Богоро́дицу му́дрствующе,/ песносло́вим Тя, Пренепоро́чная:/ породила́ бо еси́, Пречи́стая,/ пло́тию обложе́наго Творца́, и Бо́га, и Царя́ Христа́./ Тем Тя, Де́во, пое́м и превозноси́м во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Е́ва у́бо неду́гом преслуша́ния/ кля́тву всели́ла есть,/ Ты же, Де́во Богоро́дице,/ прозябе́нием чревоноше́ния ми́рови благослове́ние процвела́ еси́./ Тем Тя вси велича́ем.</emphasis>
                </p>
                <p>Труды́ ва́ша на земли́ Небе́сное весе́лие прия́ше,/ иде́же му́чеников ли́цы, и Боже́ственных во́инства,/ и все перворо́дных сра́дуется торжество́, всеблаже́ннии.</p>
                <p>От уз лю́тых, всеблаже́ннии, и бед изба́вите вся,/ ве́рою свято́е торжество́ ва́ше пра́зднующия,/ мир же, и тишину́ прося́ще, и спасе́ние, блаже́ннии.</p>
                <p>Бога́тым озаря́еми све́том и благода́тию, страстоте́рпцы, сия́юще,/ согреше́ний разреше́ние и печа́лей ку́пно<a type="note" xlink:href="#note39">39</a>
                    с ва́ми подви́гшимися/ да́ти к вам прибега́ющим Благоде́теля умоли́те.</p>
                <p>
                    <style>Богоро́дичен:</style> Е́ва у́бо дре́ва жи́зненнаго изгна́ся, возбрани́вшися причаще́ния,/ Ты же, Де́во Богоро́дице, Жизнь преве́чную родила́ еси́,/ ми́ру живоно́сное де́йство да́рующи ве́рою.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Жены́, услы́шите:</p>
                <p>Акинди́на, и Пига́сия, и Елпидифо́ра венча́ем/ со Аффо́нием пе́сньми, ку́пно и Анемподи́ста,/ и́бо пе́рсскую лесть обличи́вше суему́дренную/ и бие́ния и ра́ны за Христа́ претерпе́вше,/ неизрече́нныя сла́вы получи́ша.</p>
                <p>
                    <style>Богоро́дичен:</style> Ра́дуйся, Бо́жия пала́то; ра́дуйся, горо́ осеня́ема;/ ра́дуйся, купино́ неопали́мая;/ ра́дуйся, престо́ле сла́вы;/ ра́дуйся, Боже́ственная трапе́зо;/ ра́дуйся, ру́чко всезлата́я;/ ра́дуйся, све́щниче огнезра́чный;/ ра́дуйся, ле́гкий о́блаче, Де́во Ма́ти Мари́е.</p>
                <p>
                    <style>На стихо́вне Окто́иха и святы́х стихи́ра,</style>
                </p>
                <p>глас 2:</p>
                <p>
                    <style>Стих:</style> Мно́ги ско́рби пра́ведным,/ и от всех их изба́вит я Госпо́дь.</p>
                <p>Кро́вными то́ки те́ло обагри́в,/ безбе́дне проше́л еси́ путь муче́ния, страстоте́рпче Акинди́не,/ тем и кре́постию Боже́ственною препоя́сався,/ вра́жия изсе́кл еси́ козноде́йства./ Христа́ Бо́га моли́ о нас/ спасти́ся душа́м на́шим.</p>
                <p>
                    <style>Сла́ва, глас 4:</style>
                </p>
                <p>Пятоза́рная страда́лец свеща́,/ я́ко в дубра́ве древ секи́рою,/ Дави́дски изсече́ лесть вра́жию,/ испове́давше Христа́ пред цари́,/ непреста́нно мо́лят о душа́х на́ших.</p>
                <p>
                    <style>И ны́не, </style>
                </p>
                <p>
                    <style>Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Я́ко до́бля:</p>
                <p>На Кресте́ Тя я́ко узре́ пригвожде́на, Го́споди,/ А́гница и Ма́ти Твоя́ дивля́шеся:/ и что виде́ние сие́, взыва́ше, Сы́не вожделе́ннейше?/ Сия́ Ти неве́рный собо́р воздаде́ пребеззако́нный,/ и́же мно́гих Твои́х чуде́с наслади́выйся,/ но сла́ва неизглаго́ланному соше́ствию Твоему́, Влады́ко.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Проки́мен, глас 4: </style>Святы́м, и́же суть на земли́ Его́: 
                    <style>Стих:</style> 
                    Предзре́х Го́спода пре́до мно́ю вы́ну: 
                    <style>Апо́стол ко Ефесе́ем, зача́ло 233. </style>
                    Аллилу́ия,
                    <style>глас 4: </style>
                    Воззва́ша пра́веднии: 
                    <style>Стих:</style> 
                    Мно́ги ско́рби пра́ведным: 
                    <style>Ева́нгелие от Матфе́я, зача́ло 36. Прича́стен: </style>
                    Ра́дуйтеся, пра́веднии:</p>
                <p>
                    <style>Святые мученики Акиндин, Пигасий, Аффоний, Елпидифор, Анемподист и иже с ними </style>
                    пострадали около 341—345 годов. Акиндин, Пигасий, Анемподист, придворные персидского царя Сапора II (310—381), были тайными христианами. Когда царь воздвиг гонение на христиан, завистники донесли ему на них. Вызванные на суд к царю, святые мученики безбоязненно исповедали свою веру в Святую Троицу и сказали: «Мы имеем дерзновение надеяться на Бога и готовы принять за Него всякие раны и мучения. Испытай и увидишь, откажемся ли мы от Бога нашего». Царь приказал бить их плетьми. Два раза сменялись утомленные палачи, а святые мученики не издали ни крика, ни стона. По их молитвам явился Господь и исцелил от ран. Даже царь не выдержал напряжения и потерял сознание. Все считали его умершим, но святые воззвали к Богу, и царь пришел в себя. Очнувшись, Сапор обвинил святых в колдовстве и велел повесить святых мучеников над костром, чтобы задушить их дымом. Молитвами святых огонь погас, веревки, которыми они были связаны, распались. Когда царь спросил их, как это произошло, святые мученики поведали ему о Христе, творящем такие чудеса. Ослепленный яростью, царь начал хулить Имя Господне. Тогда святые возгласили: «Да будут безгласны твои уста»,— и царь онемел. Обезумев от страха и ярости, он пытался жестами приказать, чтобы отвели святых мучеников в тюрьму. Окружающие не могли его понять, и он начал бесноваться: сорвал с себя мантию, рвал на себе волосы, бил себя по лицу. Святой Акиндин пожалел его и Именем Господа разрешил его от немоты. Но и на этот раз царь всё объяснил волхвованием и продолжал мучить святых. Их положили на железную решетку и разожгли под ней огонь. Святые стали молиться. Во время молитвы с Неба был Голос: «Вы засвидетельствовали веру делами, и прошения ваши будут исполнены». Многие слышали этот Голос. Внезапно пошел дождь и погасил огонь. Видя чудеса, совершавшиеся по молитвам святых мучеников, многие уверовали во Христа и исповедали свою веру. Святые прославили Бога и призвали уверовавших принять Крещение дождем.
                    </p>
                <p>Один из палачей Аффоний всенародно просил прощения у святых мучеников за причиненные им страдания и мужественно пошел на казнь за Христа. Вельможа Елпидифор и мать царя также исповедали веру в Единого Истинного Бога. Царь, видя, как растет число христиан и как мучения святых Акиндина, Пигасия и Анемподиста укрепляют христианскую веру, объявил народу, что святым мученикам Акиндину и Пигасию, Анемподисту и с ними Елпидифору будут отрублены головы, но тела их могут быть взяты христианами для погребения. Когда святых мучеников вели за городские стены к месту казни, огромная толпа сопровождала их, прославляя Христа. По приказу царя, воины уничтожили всех христиан (до 7000), шедших в процессии. Вместе с другими был убит и Елпидифор.</p>
                <p>Акиндин, Пигасий, Анемподист вместе с матерью царя были сожжены на следующий день. Христиане, тайно пришедшие ночью к месту казни святых, нашли неповрежденные огнем тела святых мучеников и с честью погребли их.</p>
                <p>
                    <strong>В то́йже день</strong>
                </p>
            </section>
            <section>
                <title>
                    <p>
                        <style>Пра́зднование Пресвяте́й Влады́чице на́шей Богоро́дице в честь чудотво́рныя Ея́ ико́ны, нарица́емыя «Шу́йския»</style>
                    </p>
                </title>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>На</style> Го́споди, воззва́х:</p>
                <p>
                    <style>Стихи́ры на 8, глас 1:</style>
                </p>
                <p>Приди́те ны́не, ве́рнии,/ в пе́нии и пе́снех духо́вных воспои́м,/ благодаря́ще Ма́терь Бо́жию,/ ди́внаго ра́ди прославле́ния Ея ико́ны Шу́йския,/ в не́й бо от лет дре́вних/ нам Всеми́лостивая исто́чник чуде́с преизоби́лен/ во здра́вие теле́с и спасе́ние душ на́ших.</p>
                <p>С чи́нми свяще́нными <style>Днесь</style>,/ вси ро́ди ве́рных, духо́вно да взыгра́ем,/ всечестно́е соверша́юще пра́зднество Богома́тере/ и прославля́юще да́ры благода́тныя,/ я́же моли́твами Влады́чицы/ бога́тно подае́т рабо́м Свои́м,/ с ве́рою к ли́ку Ея́ прибега́ющим,/ рожде́йся от Нея́ Человеколю́бец Христо́с/ и Спас душ на́ших.</p>
                <p>
                    <style>Глас 2:</style>
                </p>
                <p>Ка́ко Тя, от Сама́го святы́х Святе́йшаго просла́вленную,/ воспои́м, Богоро́дице, недосто́йнии и мно́гим грехо́м пови́ннии,/ несть бо красна́ песнь во усте́х гре́шничих,/ но мы, любо́вию и усе́рдием побежда́еми,/ припа́дающе, вопие́м Ти:/ Сама́ испроси́ нам у Сы́на Твоего́ и Бо́га на́шего/ ро́су благода́ти во омы́тие беззако́ний на́ших,/ да очище́нными душа́ми и устна́ми/ блажи́м Тя, Всепе́тая.</p>
                <p>Ма́ти су́щи Бо́жия,/ Ма́ти еси́ и милосе́рдия, Небе́сная Цари́це,/ предстоя́щи бо одесну́ю Царя́ Сла́вы,/ всегда́ пред Ним за род христиа́нский предста́тельствуеши/ и ве́рным рабо́м Тво́им да́ры ми́лости источа́еши./ Се бо и гра́ду Шу́е/ дре́вле избавле́ние от смертоно́сныя я́звы дарова́ла еси́/ новопи́санною ико́ною Твое́ю,/ по внесе́нии во храм ди́вным све́том просия́вшею,/ и тем сотвори́ла еси́ нача́ток зна́мением и чудесе́м от ней,/ и́же мы ны́не воспомина́юще, приле́жно мо́лимся Ти:/ проба́ви нам пре́жния Твоя́ ми́лости,/ да во благодаре́нии серде́ц при́сно сла́вим и блажи́м Тя, Всепе́тая.</p>
                <p>
                    <style>Сла́ва и ны́не, Богоро́дичен, глас 6: </style>Кто Тебе́ не ублажи́т: 
                    <style>Вход, проки́мен дне и чте́ния три (</style>
                    <emphasis>
                        <style>зри Мине́ю ноября́ 9 день</style></emphasis>
                    <style>)</style>
                </p>
                <p>
                    <style>На литии́ стихи́ры, глас 6:</style>
                </p>
                <p>Небе́сный Царю́, Христе́ Богомладе́нче,/ на начерта́нии свята́го о́браза Пречи́стыя Твоея́ Ма́тере/ зрим Тя, в десни́це пред ли́ком Свои́м сви́ток кни́жный держа́ща,/ в не́мже заключе́ны су́дьбы челове́чества./ Вои́стину Ты еси́ суде́б его́ Влады́ка и Реши́тель./ Те́мже и мы тре́петом объе́млемся,/ да не ка́ко по грехо́м, во оте́чествии на́шем умно́жившимся,/ впи́шутся о нем во сви́ток сей словеса́ о́ныя:/ оты́мется от вас Ца́рствие Бо́жие/ и да́стся язы́ку, твори́щему плоды́ его́./ Оба́че на долготерпе́ние Твое́ упова́юще,/ смире́нно мо́лимся Тебе́:/ изба́ви ны от належа́щаго и пра́веднаго Своего́ преще́ния и поми́луй ны,/ на́шего вся́чески ожидая́ покая́ния и обраще́ния,/ и страну́ на́шу благода́тию Твое́ю сохрани́,/ предста́тельством Ро́ждшия Тя,/ име́яй ве́лию и бога́тую ми́лость.</p>
                <p>Небе́сная Цари́це Богоро́дице,/ на святе́м Твое́м о́бразе,/ ему́же ны́не пра́зднуем благоче́стно,/ зрим Тя десни́цею Свое́ю стопу́ шу́юю у Христа́ Богомладе́нца придержа́щу,/ главу́ же Свою́ к Нему́ моле́бно прикло́ншу/ и сим а́ки бы за град Шу́ю предста́тельствующу./ Те́мже во умиле́нии серде́ц взыва́ем Ти:/ поддержи́ руко́ю Своего́ милосе́рдия град Шу́ю,/ ико́ну Твою́ благогове́йне чту́щий,/ и моли́ Сы́на Твоего́ и Бо́га на́шего,/ да спасе́т живу́щия в нем и во о́бласти его ве́рныя лю́ди,/ име́яй ве́лию и бога́тую ми́лость.</p>
                <p>
                    <style>Сла́ва и ны́не, глас то́йже:</style>
                </p>
                <p>Тебе́ вси ро́ди челове́честии/ хва́льныя да́ры приносят, Влады́чице,/ и мо́лятся я́ко Цари́це и Ма́тери Бо́жии,/ проро́цы Тя пропове́даша,/ леви́ти благослови́ша,/ апо́столи и му́ченицы испове́даша,/ архиере́и пропове́дают,/ мона́си и прости́и благогове́ют,/ бога́тии и убо́зии, сироты и вдо́вы,/ и всяк во́зраст, и вся́ко преспея́ние,/ ста́рческое и младе́нческое,/ под кров Твой держа́вный с ве́рою прибега́ем:/ покры́й и соблюди́, Госпоже́, моли́твами Твои́ми/ и спаси́ от бед ду́ши на́ша.</p>
                <p>
                    <style>На стихо́вне стихи́ры, глас 8:</style>
                </p>
                <p>Испо́лнила еси́ благода́ти, Госпоже́ Де́во Богоро́дице,/ ико́ну Твою́ нача́льную,/ святы́м Луко́ю Евангели́стом первопи́санную./ Отто́ле же благи́м обы́чаем Свои́м/ не престае́ши и ины́я изображе́ния пречи́стаго ли́ка Твоего́,/ людьми́ Богоуго́дными пи́санныя,/ тоя́жде приобща́ти си́лы благода́тныя,/ в чудесе́х и зна́мениих от них явля́ющи ю́,/ я́коже и во гра́де Шу́е иногда́/ напи́санную Боголюби́вым рабо́м Бо́жиим Гера́симом,/ вели́кий о́браз мона́шеский на кончи́не свое́й восприя́вшим,/ честну́ю ико́ну Твою́ соде́лала еси чудотво́рну,/ за е́же Тя благодаря́ще/ и пра́зднество той ны́не соверша́юще,/ сла́вим неизрече́нное Твое́ к нам милосе́рдие.</p>
                <p>
                    <style>Стих:</style> Помяну́ и́мя Твое́/ во вся́ком ро́де и ро́де.</p>
                <p>И́мя Твое́ я́ко ро́ждшия Спа́са ми́ру, о Влады́чице,/ благода́рне во вся́ком ро́де и ро́де ве́рных помина́ется и сла́вится:/ сия́ же свяще́нная и сла́вная, Де́во, па́мять Твоя́/ в нас непрестаю́щими Твои́ми благодея́ньми утвержда́ется,/ источа́еши бо ты́я неоску́дно всем,/ с ве́рою и любо́вию к Тебе́ притека́ющим,/ милосе́рдия су́щи исто́чник, живы́й и незави́стный,/ Еди́на Благослове́нная.</p>
                <p>
                    <style>Стих:</style> Лицу́ Твоему́/ помо́лятся бога́тии лю́дстии.</p>
                <p>Лицу́ Твоему́, Влады́чице,/ его́же изображе́нию благоче́стно покланя́емся,/ мо́лятся лю́дие, стяжа́вшии бога́тство Твоея́ бла́гости,/ и упова́ют кре́пко,/ я́ко мно́го мо́жет моле́ние Ма́тернее ко благосе́рдию Влады́ки/ и я́ко никто́же от них оты́дет от ли́ка Твоего́ тощ и неуслы́шан,/ но прии́мет ми́лость и благода́ть обря́щет/ во благовре́менную по́мощь.</p>
                <p>
                    <style>Сла́ва, и ны́не, </style>
                </p>
                <p>
                    <style>глас то́йже:</style>
                </p>
                <p>Ра́дуйся, вселе́нныя похвало́,/ ра́дуйся, хра́ме Госпо́день,/ ра́дуйся, горо́ приосене́нная,/ ра́дуйся, всех прибе́жище,/ ра́дуйся, све́щниче златы́й,/ ра́дуйся, сла́во правосла́вных честна́я,/ ра́дуйся, Мари́е, Ма́ти Христа́ Бо́га,/ ра́дуйся, ра́ю, раду́йся, Боже́ственная трапе́зо,/ ра́дуйся, се́не, ра́дуйся, ру́чко всезлата́я,/ ра́дуйся, всех упова́ние.</p>
                <p>
                    <style>На благослове́нии хле́бов </style>
                </p>
                <p>
                    <style>Тропа́рь, глас 4:</style>
                </p>
                <p>Я́ко многоце́нное сокро́вище прия́т град Шу́я/ чуде́сно напи́санную ико́ну Твою́,/ Пресвята́я Влады́чице, Де́во Богоро́дице,/ во исцеле́ние лю́тыя я́звы и во утеше́ние правосла́вных Тобо́ю дарова́нную,/ от нея́же исто́чники благода́тныя и до ны́не оби́льно изливаются./ Проба́ви, Пречи́стая, и на бу́дущее вре́мя ми́лости Твоя́ ве́дущим Тя,/ храни́ град Твой и всю Ру́сскую зе́млю/ и спаса́й люде́й, к Тебе́ с ве́рою и любо́вию притека́ющих.</p>
                <p>
                    <style>Ин тропа́рь, глас 4:</style>
                </p>
                <p>Всеблага́я и преми́лостивая Засту́пнице ро́да христиа́нскаго,/ Пречи́стая Де́во Богоро́дице,/ припа́дающе пред святы́м и чудотво́рным Твои́м о́бразом,/ и́мже от лю́таго смертоно́сия град Шу́ю дре́вле изба́вила еси́,/ уми́льно взыва́ем Ти:/ не преста́й под кро́вом Своея́ бла́гости/ сохраня́ти от бед и обсто́яний град Твой/ и вся гра́ды и ве́си страны́ Росси́йския/ и моли́ти Сы́на Твое́го, Христа́ Бо́га на́шего,/ да спасе́т ду́ши на́ша.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-й кафи́зме седа́лен, глас 3:</style>
                </p>
                <p>Лю́дие благочести́вии,/ правове́рнии собо́ри христоимени́тии,/ приступи́те ве́рно вси,/ Боже́ственному припа́дающе Бо́жия Ма́тере о́бразу,/ и́мже исцеле́ние боля́щим ра́достно подава́ет,/ уязвля́ет же злосла́вныя, я́ко стрела́ из лу́ка,/ нас всех веселя́щи светови́дно/ и благода́тию озаря́ющи моли́твами Свои́ми.</p>
                <p>
                    <style>Сла́ва, и ны́не, глас то́йже:</style>
                </p>
                <p>Ты еси́ на́ша кре́пость и утвержде́ние, Влады́чице,/ и от враго́в ви́димых и неви́димых заступле́ние,/ и су́щим в беда́х прибе́жище:/ Тя бо, Ма́терь Бо́жию, стяжа́вше Всеми́лостивую,/ от вся́ких напа́стей избавля́емся,/ к пречестне́й ико́не Твое́й с ве́рою притека́ющии.</p>
                <p>
                    <style>По 2-й кафи́зме седа́лен, глас 4:</style>
                </p>
                <p>Да ликовству́ет све́тло ве́рных все мно́жество,/ да рыда́ет же де́монское во́инство,/ ви́дяще многоиме́нно сия́ющия пра́здники Бо́жия Ма́тере,/ ю́же ублажа́ем я́ко Богома́терь Боже́ственными пе́сньми,/ иде́же бо Богоприя́тно сла́вится Преблагослове́нная Богоро́дица Влады́чица,/ неприя́зни паде́ние, христиа́н же кре́пкое утвержде́ние.</p>
                <p>
                    <style>Сла́ва, и ны́не, глас то́йже:</style>
                </p>
                <p>Ты в напа́стех и ско́рбех ми́лостивно защища́еши, Влады́чице,/ я́же к заступле́нию Твоему́ усе́рдно прибега́ют,/ ны́не у́бо, егда́ мно́зи ско́рби и напа́сти, обыше́дше, обыдо́ша нас/ и житие́ на́ше отяготи́ша,/ приклони́ся к моле́нию рабо́в Твои́х/ и пода́ждь нам от облежа́щих зол избавле́ние,/ мир и благоде́нствие хода́тайствы Твои́ми.</p>
                <p>
                    <style>По полиеле́и седа́лен, глас 1: </style>
                </p>
                <p>Правове́рно чту́щия Тя/ и ико́не Твое́й святе́й покланя́ющияся,/ о Бо́жия Ма́ти, спаси́/ и не даждь в расхище́ние сопоста́том,/ ниже́ на́йдут на ны вся зла́я,/ я́же грехи́ на́ша угото́ваша нам,/ и беззако́ния на́ша превзыду́т главы́ на́ша:/ но да Твоя́ Ма́терняя к Бо́гу преодоле́ет за ны благоприя́тная моли́тва.</p>
                <p>
                    <style>Сла́ва, и ны́не, глас то́йже:</style>
                </p>
                <p>Пречестна́я Твоя́ ико́на, Богоро́дице Де́во,/ врачевство́ всего́ ми́ра духо́вное,/ к не́йже прибега́ем и лобыза́ем ю́,/ исцеле́ний благода́ть почерпа́юще от нея́,/ и неду́гов теле́сных и душе́вных страсте́й Твои́ми моли́твами свобожда́емся.</p>
                <p>
                    <style>Та́же степе́нна, 1-й антифо́н 4-го гла́са. Проки́мен: </style>Помяну́ и́мя Твое́/ во вся́ком ро́де и ро́де. 
                    <style>Стих:</style> 
                    Слы́ши, Дщи, и ви́ждь,/ и приклони́ у́хо Твое́. Вся́кое дыха́ние: 
                    <style>Ева́нгелие от Луки́, зача́ло 4.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Не вве́ри мя челове́ческому предста́тельству,/ Пресвята́я Влады́чице,/ но приими́ моле́ние раба́ Твоего́,/ скорбь бо обдержи́т мя,/ терпе́ти не могу́ де́монскаго стреля́ния,/ покро́ва не и́мам, ниже́ где прибе́гну окая́нный,/ всегда́ побежда́емь,/ и утеше́ния не и́мам, ра́зве Тебе́, Влады́чице ми́ра,/ упова́ние и предста́тельство ве́рных,/ не пре́зри моле́ние мое́, поле́зно сотвори́.</p>
                <p>
                    <style>Кано́на два Одиги́трии Пресвяты́я Богоро́дицы, глас 4, со ирмосы́ на 6 (</style>
                    <emphasis>
                        <style>зри Мине́ю ию́ля 28 день</style>
                    </emphasis>
                    <style>).</style>
                    <style>Ин кано́н пра́здника, глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
                    <emphasis/>
                </p>
                <p>Отве́рзти ми недоуме́нный ум и язы́к/ на похвалу́ пречи́стаго Твоего́ и́мене не возбрани́,/ грех ра́ди мои́х, Всеблага́я Де́во,/ но и, Ма́ти, си́лу, ели́ко есть произволе́ние, даждь,/ да воспою́, ра́дуяся, Твоя́ чудеса́.</p>
                <p>Отве́рзла еси́ дре́вле от о́браза Твоего́ честна́го/ и́ноку Шу́йския оби́тели Святы́я Трои́цы Ни́кону осле́пшия о́чи,/ и той, исцеле́н, оты́де в монасты́рь свой, ра́дуяся,/ сла́вити та́мо и воспева́ти Твоя́ чудеса́.</p>
                <p>Отверзе́ния осле́пшим очесе́м свои́м проси́вшая у <style>тебе</style>́, Богома́ти,/ жена́ не́кая, и́менем Ма́рфа,/ а́бие на моли́тве пред ико́ною Твое́ю нача́ ви́дети я́сно/ и, исцеле́на, оты́де в дом свой,/ ра́дуяся и прославля́я Твоя́ чудеса́.</p>
                <p>Отве́рзи нам душе́вныя о́чи, Богоро́дице и Ма́ти Све́та,/ слепото́ю грехо́вною неду́гующим,/ и во све́те повеле́ний Госпо́дних ходи́ти напра́ви нас,/ да, ра́дующеся, воспева́ем Твоя́ к нам ми́лости и чудеса́.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы, Богоро́дице,/живы́й и незави́стный исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
                </p>
                <p>Твоя́ песносло́вцы, Богоро́дице,/ се́рдцем и усты́ вознося́щия Ти глас хвалы́ и благодаре́ния,/ содева́еши всех, и́же от <style>Тебе</style>́ исцеле́ний и вся́кия благода́ти сподобля́ются,/ и́хже не лише́ны бы́ти и прича́стия Ца́рства Сла́вы сподо́би.</p>
                <p>Твои́х песносло́вцев а́бие услы́ша гла́сы, Влады́чице,/ и́нок Юрьевецкия оби́тели Боголе́п,/ егдя́ на слу́жбе Бо́жией моля́шеся пред ико́ною Твое́ю о исцеле́нии от глухоты́,/ и отве́рзла еси́ слух его́./ Тогда́ нача́т и́нок ра́достно припева́ти им:/ лик себе́ совоку́пльшия духо́вно утверди́,/ в Боже́ственней Твое́й сла́ве венце́в сла́вы сподо́би.</p>
                <p>Твоя́ певцы́, Богоро́дице,/ показа́шася иногда́ архиепи́скоп Су́ждальский Стефа́н с про́чим духо́вным собо́ром,/ егда́ по пришествии свое́м во град Шу́ю/ на свиде́тельствование чуде́с от Твоея́ ико́ны/ моле́бная пред не́ю воспе́ша:/ ты́я песносло́вцы Твоя́ и и́стину чуде́с тех дозна́вшия блаже́нства ве́чнаго сподо́би.</p>
                <p>Твоя́ песносло́вцы, Богоро́дице,/ вознося́щия Ти гла́сы моле́ния и благохвале́ния,/ и с ни́ми вся ве́рныя/ от грехо́вных паде́ний огради́, в доброде́тели утверди́/ и Небе́сныя сла́вы улучи́ти сподо́би.</p>
                <p>
                    <style>Конда́к, глас 3:</style>
                </p>
                <p>Ма́ти Бо́жия Пресвята́я,/ стено́ христиа́ном, гра́да на́шего Шу́и покро́в и заступле́ние!/ Моли́твы раб Твои́х, ко ико́не Твое́й припа́дающих, приими́,/ во испове́дании Правосла́вныя ве́ры укрепи́,/ от вся́кия напа́сти и беды́ изба́ви,/ ско́рби земны́я, на ра́дость преложи́/ и Сы́на Твоего́ моли́ гра́ду и лю́дем Твои́м в ми́ре спасти́ся.</p>
                <p>
                    <style>Седа́лен, глас 2:</style>
                </p>
                <p>Моле́ние те́плое и стена́ необори́мая,/ ми́лости исто́чниче, ми́рови прибе́жище,/ приле́жно вопие́м Ти:/ Богоро́дице Влады́чице, предвари́ и от бед изба́ви нас,/ Еди́на вско́ре предста́тельствующая.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ нетле́нною дла́нию и спасе́ зову́щия:/ сла́ва, Христе́, си́ле Твое́й.</emphasis>
                    <emphasis/>
                </p>
                <p>Седя́й в сла́ве на Престо́ле Божества́,/ соше́д на зе́млю на́шего ра́ди спасе́ния/ и из Тебе́ проше́д, су́щую Тя Богоро́дицу вы́сшую всех тва́рей показа́,/ те́мже в благогове́нии тре́петнем зове́м Ему́:/ сла́ва, Христе́, си́ле Твое́й.</p>
                <p>Седя́й в сла́ве на Престо́ле Божества́,/ благоволи́, вочелове́чився, седе́ти я́ко Младе́нец на руку́ Твое́ю, о Богома́ти,/ сим показу́я, я́ко Ты еси́ и ближа́йшее пред Ним предста́тельство о всех,/ ве́рно чту́щих Тя, Ему́ же зову́щих:/ сла́ва, Христе́, си́ле Твое́й.</p>
                <p>Седя́й во объя́тиях Твои́х Младе́нец Иису́с Пребоже́ственный/ нетле́нною дла́нию де́ржит пред Собо́ю сви́ток дел челове́ческих,/ я́коже ви́дим на пречу́дней ико́не Твое́й, Влады́чице:/ из него́ же да бу́дут, мо́лимся, изъя́ты хода́тайством Твои́м грехи́ все́х,/ Сы́ну Твоему́ зову́щих:/ сла́ва, Христе́, си́ле Твое́й.</p>
                <p>Седя́щему на Престо́ле Божества́ Царю́ Сла́вы/ предстои́ши одесну́ю, Цари́це Небе́сная,/ помози́ нам подража́ти Тебе́,/ да сподо́бимся ча́сти блаже́нства Твоего́ и воскли́кнем:/ сла́ва, Христе́, си́ле Твое́й.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ о Боже́ственней сла́ве Твое́й,/ Ты́ бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ все́м воспева́ющим Тя/ мир подава́ющая.</emphasis>
                </p>
                <p>Ужасо́шася вся́ческая о Боже́ственней сла́ве Твое́й,/ в чудотво́рных ико́нех Твои́х явля́емей:/ Ты бо, Премилосе́рдая, да́ры целе́бныя и зна́мения подае́ши/во времена́ благопотре́бна притека́ющим Ти с ве́рою,/ всем воспева́ющим Тя мир подава́ющая.</p>
                <p>Ужасо́шася гра́да Шу́и жи́телие нашедшей на ня́ смертоно́сней я́зи ве́лией,/ но Ты, Всеми́лостивая, прикло́ншися на моле́ние их,/ дарова́ла еси́ им от нея́ ско́рое избавле́ние новопи́санною ико́ною Твое́ю/ и успокое́ние сердца́м их низпосла́ла еси́,/ все́м воспева́ющим Тя мир подава́ющая.</p>
                <p>Ужасо́шася свиде́телие чуде́с от Твоего́ пречу́днаго о́браза/ приводи́мым к нему́ бе́сным, сотряса́емым и лома́емым си́лою де́монскою,/ посе́мже и ра́довахуся, воо́чию ви́девше ты́я а́бие исцеле́ны Тобо́ю,/ и ку́пно с ни́ми моли́твы благодаре́ния приноша́ху Тебе́, Влады́чице,/ всем воспева́ющим Тя ми́р подава́ющая.</p>
                <p>Ужаса́юся опа́сно наве́та диа́воля,/ но, припа́дая к чудотво́рному о́бразу Твоему́,/ упова́ю Тобо́ю вра́жия прельще́ния изба́витися и умире́ния улучи́ти,/ е́же и потщи́ся дарова́ти ми, Госпоже́ Богоро́дице,/ всем воспева́ющим Тя мир подава́ющая.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
                </p>
                <p>Боже́ственное Твое́ истоща́ние<a type="note" xlink:href="#note40">40</a>, Иису́се,/ о́бразно живопису́ется нам на ико́нех Пречи́стыя Твоея́ Ма́тере,/ иде́же зрим Тя, на руку́ Ея́ держи́ма я́ко Младе́нца:/ те́мже Тебе́, от Нея́ ро́ждшагося Бо́га, сла́вим.</p>
                <p>Боже́ственное и всечестно́е торжество́/ чудотво́рныя ра́ди ико́ны Твоея́, Богоро́дице,/ егда́ святи́тель Стефа́н соверша́ше,/ тогда́ сие́ ознамено́вано бысть исцеле́нием от слепоты́ жены́ не́кия Ва́ссы,/ два́десять лет очи́ма не ви́девшия./ О такове́м чудеси́ Твое́м ра́дующеся,/ от <style>Тебе</style>́ ро́ждшагося Бо́га сла́вим.</p>
                <p>Боже́ственное сие́ и всечестно́е соверша́юще пра́зднество/ прославле́ния Твоея́, Богома́ти, ико́ны,/ па́мять твори́м всех чуде́с, я́же Тобо́ю от нея́ соде́яшася,/ о ни́хже Тя благода́ряще,/ от <style>Тебе</style>́ ро́ждшагося Бо́га сла́вим.</p>
                <p>Боже́ственное сие́ и всечестно́е соверша́юще пра́зднество,/ от тя́жких и лю́тых изба́ви ны,/ ми́ра сподо́би, да ти́хое и безмо́лвное житие́ поживе́м,/ вся́ бо мо́жеши, Ма́ти Бо́жия су́щи,/ Юже велича́юще, от <style>Тебе</style>́ ро́ждшагося Бо́га сла́вим.</p>
                <p>
                    <style>Конда́к, глас 6:</style>
                </p>
                <p>Предста́тельство христиа́н непосты́дное,/ хода́тайство ко Творцу́ непрело́жное,/ не пре́зри гре́шных моле́ний гла́сы,/ но предвари́ я́ко Блага́я/ на по́мощь нас, ве́рно зову́щих Ти́,/ ускори́ на моли́тву и потщи́ся на умоле́ние,/ предста́тельствующи при́сно, Богоро́дице, чту́щих Тя.</p>
                <p>
                    <style>И́кос:</style>
                </p>
                <p>Простри́ дла́ни Твоя́,/ и́миже всех Влады́ку я́ко Младе́нца прия́ла еси́ за мно́жество бла́гости:/ не оста́ви нас, всегда́ наде́ющихся на Тя́, бо́дренною Твое́ю моли́твою,/ и неисче́тным состра́данием уще́дри нас,/ и пода́ждь душа́м на́шим милосе́рдие Твое́, во ве́ки источа́ющи:/ Тебе́ бо и́мамы, гре́шнии, Засту́пницу от находя́щих на ны́ бе́д и зо́л,/ но, я́ко иму́щи милосе́рдия щедро́ты,/ ускори́ на моли́тву и потщи́ся на умоле́ние,/ предста́тельствующи при́сно, Богоро́дице, чту́щих Тя́.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии/ па́че Созда́вшаго,</emphasis>
                    <emphasis>/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
                </p>
                <p>Не послужи́ти бого́м ины́м, ра́зве Тебе́,/ ниже́ покланя́тися вся́кому подо́бию их,/ законоположи́л еси́ дре́вле Изра́илю, Го́споди:/ се́ и мы́ Тебе́ Еди́ному слу́жим и Тебе́ Еди́ному пое́м:/ препе́тый отце́в Госпо́дь и Бог, благослове́н еси́.</p>
                <p>Не послужи́ти тва́ри па́че Созда́вшаго запове́давый Госпо́дь/ повеле́ оба́че на киво́те заве́та два́ Херуви́ма извая́нна сотвори́ти,/ да покланя́ющеся им, Самому́ Ему́ сы́нове Изра́илевы покланя́ются;/ мы́ же Тебе́, Богоро́дице,/ я́ко одушевле́нному Бо́жию Киво́ту, от Херуви́м осеня́ему, покланя́ющеся,/ Творцу́ и Влады́це всех пое́м:/ препе́тый отце́в Госпо́дь и Бог, благослове́н еси́.</p>
                <p>Не послужи́ша тва́ри о́троцы евре́йстии па́че Созда́вшаго;/ не иска́ша и лю́дие Шу́йския по́мощи челове́ческия па́че Бо́жия,/ егда́ на́йде на них смертоно́сие,/ тогда́ а́бие к Бо́гу со слеза́ми покая́ния обрати́шася/ и, избавле́ние получи́вше, воспе́ша:/ препе́тый отце́в Госпо́дь и Бог, благослове́н еси́.</p>
                <p>Не послу́жити, па́че же противустоя́ти уче́нием и обы́чаем ве́ка сего́/ помози́ нам, Богоро́дице, да не в коне́ц поги́бнем,/ и сохрани́ в нас ве́ру отце́в на́ших, да всегда́ Творцу́ вопие́м:/ препе́тый отце́в Госпо́дь и Бог, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Отроки благочести́выя в пещи́/ Рождество́ Богоро́дичо спасло́ есть,/ тогда́ у́бо образу́емое,/ ны́не же де́йствуемое,/ вселе́нную всю́ воздвиза́ет пе́ти Тебе́:/ Го́спода по́йте дела́/и</emphasis>
                    <emphasis>превозноси́те Его́ во вся́ ве́ки.</emphasis>
                </p>
                <p>О́трока Иа́кова, лю́те бесну́ема,/ приведе́ннаго ко ико́не Твое́й, Богородице,/ от де́монскаго мучи́тельства изба́вила еси́ я́ве,/ я́коже всем, ви́девшим сие́, диви́тися зело́<a type="note" xlink:href="#note41">41</a>;/ изба́ви у́бо и нас наве́тов и искуше́ний бесо́вских,/ да в ми́ре душе́внем при́сно пое́м, изба́вленнии:/ Го́спода по́йте дела́ и превозноси́те во вся́ ве́ки.</p>
                <p>Отрока друга́го, Иоа́нна и́менем,/ и́же, разболе́вся зле́, хотя́ше умре́ти,/ Ты, Преми́лостивая, молитв ра́ди и ве́ры роди́телей его́ ско́ро от боле́зни исцели́ла еси́,/ те́мже мо́лим Тя:/ и на́с от вся́ких неду́гов уврачу́й, да благода́рне зове́м:/ Го́спода по́йте дела́ и превозноси́те Его́ во вся́ ве́ки.</p>
                <p>Отроки иногда́ и ученики́ духо́внаго вертогра́да уче́ний мы бы́вше,/ моли́хомся пред о́бразом Твои́м, Богоотрокови́це,/ те́х ра́ди о́трочих моли́тв на́ших не оста́ви нас покро́вом Свои́м/ и во вре́мя ста́рости и по кончи́не живота́ на́шего,/ да со о́троки евре́йскими и все́ми святы́ми зове́м:/ Го́спода по́йте дела́ и превозноси́те Его́ во вся́ ве́ки.</p>
                <p>Отроки благочести́выя в пещи́ Рождество́ Богоро́дичо спасло́ есть:/ да спасе́т Оно́ и на́ши о́троки и де́ти,/ в пе́щи су́щия собла́знов неве́рия и развраще́ния,/ мы́ же во упова́нии на сию́ к ни́м и на́м Бо́жию ми́лость вопие́м:/ Го́спода по́йте де́ла и превозноси́те Его́ во вся́ ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная/ Богородице, Чистая Приснодево.</emphasis>
                </p>
                <p>Всяк род ве́рных благогове́йне чтит свяще́ннаго ли́ка Твоего́ многоиме́нная изображе́ния,/ наипа́че зна́меньми Твоея́ благода́ти и ми́лости просия́вшия,/ от ни́хже и в пре́дняя Твои́х благодея́ний и да́ров не лише́ну бы́ти упова́я, вопие́т:/ ра́дуйся, Всеблаже́нная Богоро́дице, Чи́стая Присноде́во.</p>
                <p>Всяк, слы́шай по́весть о изве́ствованных во гра́де Шу́е веще́х,/ я́коже преда́ше нам я́же испе́рва самови́дцы,/ ка́ко в не́м во дни́ дре́вния заступле́нием Богома́тере/ от новопи́санныя ико́ны Ея́ всегуби́тельство сме́ртное преста́,/ и мно́гая ина́я чудеса́ соде́яшася,/ игра́нием ду́ха исполня́ется и вопие́т:/ ра́дуйся, Всеблаже́нная Богоро́дице, Чи́стая Присноде́во.</p>
                <p>Вся́ких даро́в благода́ти исто́чник яви́ла еси́, Влады́чице,/ не то́чию самую ико́ну Твою́ Шу́йскую,/ но и не́кия из спи́сков ея́ свяще́нных:/ се́ бо и в селе́нии Па́влове, е́же во о́бласти Нова́гра́да Низо́вския земли́,/ и во Яросла́вле гра́де, и во ины́х месте́х/ подоби́я тоя́ ико́ны ми́лостию Твое́ю чудоде́йственны показа́шася,/ те́мже и живу́щии та́мо ве́рнии благода́рне Тебе́ вопию́т:/ ра́дуйся, Всеблаже́нная Богоро́дице, Чи́стая Присноде́во.</p>
                <p>Вся́кия ны́не мяту́щия страну́ Росси́йскую церко́вныя собла́зны и разделе́ния/ утоли́, Влады́чице, моли́твами Твои́ми,/ отсту́пльшия же от Православныя Це́ркве па́стыри и мирски́я лю́ди на путь и́стины обрати́,/ да вси́ еди́но пребыва́юще, согла́сно Го́спода сла́вим и Тебе́ вопие́м:/ ра́дуйся, Всеблаже́нная Богоро́дице, Чи́стая Присноде́во.</p>
                <p>
                    <style>Свети́лен:</style>
                </p>
                <p>Сла́дость Ангелов, скорбя́щих ра́досте,/ христиа́н предста́тельнице, Де́во, Ма́ти Госпо́дня,/ заступи́вши ны, спаси́ от ве́чнаго муче́ния.</p>
                <p>
                    <style>На хвали́тех стихи́ры на 4, глас 3:</style>
                </p>
                <p>Неисчерпа́емую чуде́с пучи́ну ве́мы Тя, Богоро́дице Де́во,/ я́ко па́че ума́ и сло́ва ро́ждши Христа́, Спа́са на́шего,/ от Него́ чудоде́йственныя благода́ти превы́сший дар восприя́ла еси́:/ Тобо́ю бо слепи́и прозира́ют,/ хроми́и хо́дят, прокаже́ннии очища́ются,/ глуси́и слы́шат, неми́и глаго́лют,/ от бесо́в томи́мии свобожда́ются,/ от неду́гов вся́ких и боле́зней стра́ждущии исцелева́ются,/ и ме́ртвии востаю́т./ Те́мже Тя ны́не и при́сно в пе́снех велича́ем,/ а́ще и недосто́йнии раби́ Твои́, Благослове́нная.</p>
                <p>Пра́зднественным зво́ном доброшу́мным,/ град Шу́ю ны́не оглаша́ющим,/ внима́им ра́достно, бра́тие,/ себе́ оба́че назида́юще,/ да са́ми не я́ко медь звеня́щи или́ кимва́ли звяца́юще/ бу́дем в прославле́нии Пречи́стыя Ма́тере Бо́га на́шего/ еди́неми гла́сы благохва́льными, а́ще и от серде́ц возноси́мыми,/ но де́лы благи́ми наипа́че да ублажа́ем Ю,/ подража́юще Ея́ милосе́рдию/ и си́м вои́стину благоуго́дное Ей сотворя́юще.</p>
                <p>Соста́вити пра́здник ра́достен/ в честь пречу́дныя ико́ны Твоея́, о Влады́чице, нам ны́не дарова́вшая,/ не лиши́ нас всемо́щнаго пред Сы́ном Твои́м предста́тельства,/ да бу́дем о́бщницы и ли́ка пра́зднующих с Тобо́ю/ в торжестве́ ве́чнем избра́нных Его́.</p>
                <p>
                    <style>Сла́ва, и ны́не, глас 8:</style>
                </p>
                <p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли.</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на Одиги́трии песнь 3-я и от втора́го кано́на пра́здника песнь 6-я и про́чая слу́жбы Пресвяты́я Богоро́дицы.</style>
                </p>
                <p>
                    <strong>Шуйская-Смоленская икона Божией Матери </strong>была написана в 1654—1655 годах в Воскресенском приходе города Шуи. В то время в городе свирепствовала моровая язва. Уповая на милость Божию и заступничество Богородицы, прихожане Воскресенской церкви поручили благочестивому иконописцу иноку Герасиму (перед кончиной он принял великую схиму) написать образ Смоленской Божией Матери. Этот образ издревле спасал русских людей от врагов и бед. Целую неделю, пока писалась икона, прихожане пребывали в посте и молитве. Когда икона была написана, священник Воскресенской церкви и народ перенесли ее в <a href="https://azbyka.ru/1/tserkov" xlink:href="">церковь</a> и поставили на особо устроенном месте. С того времени моровая язва стала утихать, сначала в пределах Воскресенского прихода, а затем и во всем городе.
                   </p>
                <p>От иконы Богоматери, поставленной в храме, совершилось много исцелений, особенно от глазных болезней и глухоты. Благодатная помощь от иконы была свидетельствована Суздальским архиепископом Стефаном в 1667 году. Прославились также некоторые списки с Шуйской иконы: в селе Павлове (Горьковская епархия), икона была написана в 1771 году во избавление от чумы, которая прекратилась после того, как в село принесли список иконы; в Ярославской церкви в честь святого Иоанна Златоуста, икона была написана благочестивым иереем по особому видению.</p>
                <p>Празднование иконе совершается также 28 июля. Службу в 1924 году составил настоятель Московской Ризоположенской церкви протоиерей Николай Миловский, уроженец города Шуи, питомец Шуйского духовного училища. К церковному употреблению служба была благословлена Местоблюстителем Патриаршего престола Митрополитом Петром 31 июля 1925 года.</p>
            </section>
        </section>
        <section>
            <title>
                <p>В 3-й день</p>
            </title>
            <section>
                <title>
                    <p>
                        <style>Святы́х му́ченик Акепси́мы епи́скопа, Ио́сифа пресви́тера</style> и Аифала́ диа́кона и обновле́ние хра́ма свята́го великому́ченика 
                        <style>Гео́ргия, и́же в Ли́де, иде́же поло́жено есть честно́е те́ло его́</style></p>
                </title>
                <p>
                    <style>На</style> Го́споди, воззва́х: 
                    <style>стихи́ры му́чеников,</style></p>
                <p>глас 8.</p>
                <p>
                    <style>Подо́бен:</style> О, пресла́внаго чудесе́:</p>
                <p>О, пресла́внаго чудесе́!/ Акепси́ма кра́сный, му́чеником служи́тель,/ пе́сней увязе́нием венча́ется <style>Днесь</style>,/ Богоя́звенная страда́ния предлага́ет/ и острупля́ет<a type="note" xlink:href="#note42">42</a>
                    врага́ безпло́тнаго./ О, каковы́я получи́ многода́рныя благода́ти!/ Его́же моли́твами спаси́ ду́ши на́ша, Христе́,/ я́ко Милосе́рд.</p>
                <p>О, пресла́внаго чудесе́!/ От Перси́ды звезда́, Ио́сиф возсия́,/ волше́бную ме́рзость разруша́я Ду́хом,/ кро́вными струи́ми погаси́ огни́ служе́ние безбо́жия./ О, кре́пости, е́юже низложи́ де́моны!/ Того́ моли́твами спаси́ ду́ши на́ша, Христе́,/ я́ко Милосе́рд.</p>
                <p>О, пресла́внаго чудесе́!/ Аифа́л тве́рдый страда́ния побо́рник тезоимени́т явля́ется,/ сад присноцвету́щий,/ и, ре́жемь, цвете́т ра́нами,/ и, уже́ умерщвля́емь, жи́ти начина́ет./ О, кре́пости естества́,/ ю́же претерпе́!/ Того́ молитва́ми спаси́ ду́ши на́ша, Христе́,/ я́ко Милосе́рд.</p>
                <p>
                    <style>И́ны стихи́ры свята́го Гео́ргия, глас 4.</style>
                </p>
                <p>
                    <style>Подо́бен:</style> Я́ко до́бля:</p>
                <p>Страстоте́рпче Гео́ргие, А́нгелов собесе́дниче/ и му́чеников ссе́льниче<a type="note" xlink:href="#note43">43</a>,/ прибе́жище скорбя́щих всегда́,/ приста́нище утише́ния пла́вающему и мне в житии́ бу́ди/ и упра́ви, молю́ тя, жизнь мою́:/ я́ко да ве́рою несомне́нною ублажа́ю/ па́че естества́ по́двиги твоя́.</p>
                <p>В мо́ри мя пла́вающа,/ на пути́ ше́ствующа,/ в нощи́ спя́ща, соблюди́,/ бдя́щу просвети́ ум мой, Гео́ргие,/ и наста́ви твори́ти во́лю Госпо́дню,/ я́ко да обря́щу в день Су́дный/ в житии́ соде́янных ми разреше́ние,/ прибега́я в кров твой, сла́вне.</p>
                <p>Ве́ры броня́ми, и щито́м благода́ти,/ и Креста́ копие́м огради́вся,/ сопроти́вным непобеди́мь был еси́, Гео́ргие,/ и, я́ко Боже́ственный храбо́рник<a type="note" xlink:href="#note44">44</a>, де́монския полки́ победи́в,/ со А́нгелы лику́еши,/ ве́рныя же, сохраня́я, освяща́еши/ и спаса́еши, призыва́емь.</p>
                <p>
                    <style>Сла́ва, глас 6:</style>
                </p>
                <p>Досто́йно и́мене жи́тельствовал еси́, во́ине Гео́ргие:/ крест бо Христо́в на ра́мена взем,/ от диа́вольския ле́сти олядене́вшую зе́млю до́бре возде́лал еси́/ и, терно́вное служе́ние искорени́в и́дольское,/ Правосла́вныя ве́ры ло́зу насади́л еси́./ Те́мже то́чиши врачева́ния во всей вселе́нней ве́рным/ и Тро́ицы де́латель пра́веден показа́лся еси́./ Моли́, мо́лимся, о ми́ре ми́ра/ и спасе́нии душ на́ших.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Тридне́вен:</p>
                <p>На Дре́ве Живо́т наш зря́щи, Всенепоро́чная Богоро́дица, ви́сящ,/ ма́терски рыда́ющи, вопия́ше:/ Сы́не Мой и Бо́же Мой,/ спаси́ любо́вию пою́щия Тя.</p>
                <p>
                    <style>На стихо́вне Окто́иха.</style>
                </p>
                <p>
                    <style>Сла́ва святы́х, глас 6. Ефре́ма Кари́я:</style>
                </p>
                <p>Предпу́тие обра́зно трисия́ннаго ва́шего единоу́мия/ и во Христе́ муче́ния,/ неизрече́нныя Тро́ицы и пресу́щественныя Еди́ницы страда́льцы,/ и́же в Перси́де неопа́льни соблю́дшеся, трие́ о́троцы бы́ша:/ я́ко бо они́, на пла́мень дерзну́вше, Бо́гу не досади́ша;/ та́ко и вы умре́ти не отреко́стеся,/ не пощаде́вшеся Христо́вою любо́вию,/ но я́ко во о́нех яви́выйся Четве́ртый в пла́мени ороша́ше;/ та́ко и вас Христо́с, И́же Еди́н от Тро́ицы,/ прия́т в ме́сто прохла́дное<a type="note" xlink:href="#note45">45</a>,/ Акепси́ма со Ио́сифом и Аифа́ла, Богоприя́тнии,/ моли́теся о душа́х на́ших.</p>
                <p>
                    <style>И ны́не, </style>
                </p>
                <p>
                    <style>Богоро́дичен или́ Крестобогоро́дичен:</style>
                </p>
                <p>
                    <style>Подо́бен:</style> Тридне́вен:</p>
                <p>Ви́дящи Тя распина́ема, Христе́,/ Тебе́ Ро́ждшая вопия́ше:/ что стра́нное е́же ви́жу та́инство, Сы́не Мой?/ Ка́ко на Дре́ве умира́еши, пло́тию пове́шен,/ Жи́зни Пода́телю?</p>
                <p>
                    <style>Тропа́рь, глас 4:</style>
                </p>
                <p>Му́ченицы Твои́, Го́споди,/ во страда́ниих свои́х венцы́ прия́ша нетле́нныя от <style>Тебе</style>́, Бо́га на́шего,/ иму́ще бо кре́пость Твою́,/ мучи́телей низложи́ша,/ сокруши́ша и де́монов немощны́я де́рзости:/ тех моли́твами/ спаси́ ду́ши на́ша.</p>
                <p>
                    <style>Сла́ва, Гео́ргия, глас то́йже:</style>
                </p>
                <p>Я́ко пле́нных свободи́тель/ и ни́щих защи́титель,/ немощству́ющих врач,/ победоно́сче великому́чениче Гео́ргие,/ моли́ Христа́ Бо́га спасти́ся душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>Еди́н кано́н Окто́иха со ирмосо́м на 6, и му́чеников на 4, и Гео́ргия на 4. Кано́н му́чеников. Глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/ и напо́лнятся Ду́ха,/ и сло́во отры́гну<a type="note" xlink:href="#note46">46</a> Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
                </p>
                <p>Тро́ицы равночи́сленнии Пресвяты́я, всебога́тии,/ Тоя́ яви́стеся честни́и покло́нницы и предстоите́ Престо́лу Тро́ичному,/ те́плии засту́пницы притека́ющим к вам.</p>
                <p>Тро́ицы покло́нницы трисо́лнечныя су́ще,/ многобо́жия лесть, святи́и, разруши́сте,/ претерпе́вше му́ки многообра́зныя и смерть непра́ведную, Богоблаже́ннии.</p>
                <p>Муче́ния пучи́ну без волне́ния преидо́сте ве́рою, блаже́ннии,/ и приста́сте к безпеча́льному животу́,/ к приста́нищу Вы́шния све́тлости,/ в сла́ву неизрече́нную.</p>
                <p>
                    <style>Богоро́дичен:</style> Ра́дости нам Хода́таица,/ я́ко прие́мши исполне́ние всего́ Божества́, яви́лася еси́, Пренепоро́чная./ Тем вси Тебе́ ра́дость А́нгелову согла́сно зове́м, Богора́дованная.</p>
                <p>
                    <style>Ин кано́н свята́го Гео́ргия, его́же краегране́сие: </style>Де́лание Бо́гу тя сла́влю, блаже́нне.
                    <style> Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Триста́ты<a type="note" xlink:href="#note47">47</a> кре́пкия,/ Рожде́йся от Де́вы,/ безстра́стия во глубине́/ души́ трича́стное потопи́, молю́ся:/ да Тебе́, я́ко в тимпа́не,/ во умерщвле́нии телесе́/ побе́дное воспою́ пе́ние.</emphasis>
                </p>
                <p>Де́лание Бо́жие гобзу́ющее<a type="note" xlink:href="#note48">48</a>
                    яви́лся еси́,/ пита́я ве́рныя подража́нием благочести́вым, страстоте́рпче Гео́ргие,/ па́мять твою́ светоно́сную свяще́нно пра́зднующия/ и в сей те́пло тя сла́вящия.</p>
                <p>Разжже́ твое́, страстоте́рпче, се́рдце Боже́ственное раче́ние<a type="note" xlink:href="#note49">49</a>
                    вои́стинну,/ самозва́н тем к мучи́телем прише́л еси́, попаля́я многобо́жия пре́лесть/ и ра́зум све́тлости облиста́я спасе́ния.</p>
                <p>Я́ко лев, упова́я, суди́щу предста́л еси́,/ возвеща́я я́вственно воплоще́ние Христо́во,/ И́мже мир изба́вися паде́ния дре́вняго,/ пе́рвое прия́т благопло́дие, треблаже́нне Гео́ргие.</p>
                <p>
                    <style>Богоро́дичен:</style> Избавля́я нас осужде́ния дре́вняго,/ Сын Бо́жий бысть Сын Де́вы я́ко Челове́к,/ тем Сего́ во двою́ существу́ и хоте́нию правове́рным се́рдцем сла́вим.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною Му́дростию, Христе́:/ несть бо свят, па́че Тебе́,/ Человеколю́бче.</emphasis>
                </p>
                <p>Не в му́дрости е́ллинскаго су́етия, му́дрии,/ но ра́зумом Боже́ственным безбо́жие обличи́сте пе́рсское,/ укори́вше сих безу́мие.</p>
                <p>Священнонача́лия просвеще́н Боже́ственным пома́занием, свяще́нный Акепси́мо,/ муче́ния же кро́вию себе́ украси́л еси, Богоблаже́нне.</p>
                <p>Сокруше́ние твои́х удо́в, Ио́сифе приснопа́мятне,/ преле́стныя ко́зни до конца́, му́чениче, сокруши́,/ тебе́ же исхода́таи сла́ву нетле́нную.</p>
                <p>
                    <style>Богоро́дичен:</style> Тя Му́дрость Бо́жия чисте́йшее селе́ние обре́тши,/ от Твои́х чисты́х крове́й воплоти́ся/ и по Рождестве́ нетле́нну яви́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Лук си́льных изнемо́же,/ и немощству́ющни препоя́сашася си́лою:/ сего́ ра́ди утверди́ся в Го́споде се́рдце мое́.</emphasis>
                </p>
                <p>Ро́да и оте́чества сла́вы ра́достию отве́ргся,/ Христу́ после́довал еси́/ и Го́рняго Сио́на жи́тель, му́чениче, яви́лся еси́ красне́йший.</p>
                <p>Да насле́дник изя́щен и покори́в,/ Жива́го Бо́га сын яви́шися,/ претерпе́л еси́ ра́ны треволне́ния мучи́телей, му́чениче до́блий.</p>
                <p>
                    <style>Богоро́дичен:</style> Во всего́ Ада́ма оде́яся,/ И́же милосе́рдия ра́ди Но́вый Ада́м бысть из Тебе́, Пренепоро́чная,/ Еди́н сый челове́ков Созда́тель.</p>
                <p>
                    <style>Конда́к святы́х, глас 2.</style>
                </p>
                <p>
                    <style>Подо́бен:</style> Вы́шних ища́:</p>
                <p>Боже́ственная, му́дре, непоро́чно тайноводи́л еси́,/ же́ртва прия́тна был еси́, Богоблаже́нне:/ Христо́ву бо пил еси́ ча́шу сла́вно, свя́те Акепси́мо,/ со страда́льцы твои́ми,/ моля́ся непреста́нно о всех нас.</p>
                <p>
                    <style>И́кос:</style>
                </p>
                <p>Кто от ве́рных возмо́жет отню́д досто́йно воспе́ти/ прему́драго свяще́нника Акепси́ма, свети́льника Христо́ва:/ той бо разруши́ пре́лесть и́дольскую и посрами́ де́монская ухищре́ния/ кре́пкою си́лою Спа́са Христа́ Бо́га,/ Тро́ице Пресвяте́й благоче́стно поклани́тися наказу́я,/ Отца́ и Сы́на и Свята́го Ду́ха во Еди́ном Божестве́ почита́ти,/ моля́ся непреста́нно о всех нас.</p>
                <p>
                    <style>Седа́лен му́чеников, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Ио́сиф, до́блий подви́жник, Акепси́ма, пре́лести губи́тель/ и Аифа́л сла́вный, страда́лец непобеди́мый,/ све́тлыя зве́зды, ве́рными в пе́снех досто́йно вои́стинну да восхва́лятся <style>Днесь</style>:/ сии́ бо пре́лесть пе́рсов очерни́ша,/ со́лнцу не поже́рше, ни огня́ поче́тше;/ к ни́мже любо́вию возопие́м:/ моли́те Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять ва́шу.</p>
                <p>
                    <style>Сла́ва, свята́го Гео́ргия, глас 1.</style>
                </p>
                <p>
                    <style>Подо́бен:</style> Гроб Твой:</p>
                <p>Во́инство на земли́ возненави́дев, му́чениче,/ на Небесе́х возжеле́л еси́ сла́вы/ и боле́зни поне́сл еси́ и лю́тую смерть./ Тем, <style>Днесь</style> всесвяту́ю твою́ па́мять пра́зднующе,/ Христу́ прино́сим хвалу́, треблаже́нне Гео́ргие.</p>
                <p><style>И ны́не,</style></p>
                <p>
                    <style>Богоро́дичен:</style> 
                </p>
                <p>Упова́ние христиа́н, Пресвята́я Де́во,/ Его́же родила́ еси́, Бо́га, па́че ума́ и сло́ва,/ непреста́нно моли́ о воспева́ющих Тя/ пода́ти оставле́ние грехо́в на́ших всех и исправле́ние жития́/ ве́рою и любо́вию при́сно сла́вящим Тя.</p>
                <p>
                    <style>Крестобогоро́дичен:</style>
                </p>
                <p>Нескве́рная А́гница,/ А́гнца и Па́стыря пове́шена на Дре́ве ме́ртва зря́щи,/ пла́чущи, веща́ше, ма́терски восклица́ющи:/ ка́ко претерплю́ Твое́, е́же па́че сло́ва, Сы́не Мой, сни́тие/ и во́льныя стра́сти, Бо́же Преблаги́й.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Седя́й в сла́ве на Престо́ле Божества́/ во о́блаце ле́гце,</emphasis>
                    <emphasis>/ прии́де Иису́с Пребоже́ственный/ нетле́нною дла́нию и спасе́ зову́щия:/ сла́ва, Христе́, си́ле Твое́й.</emphasis>
                </p>
                <p>Ни́жняя презре́вше и ко еди́нем пребыва́ющим смотря́юще,/ тех получи́ша жили́ща,/ Акепси́ма до́блий и сла́внии Ио́сиф и Аифа́л да восхва́лятся.</p>
                <p>И́же к еди́ному Влады́це просте́ртое твое́ помышле́ние/ во вре́мя страда́ния, му́чениче,/ облегче́ния тебе́ творя́ше нестерпи́мых мук,/ кре́пкий Ио́сифе, страстоте́рпче Христо́в досточу́дне.</p>
                <p>Честно́е твое́ свиде́тельство, я́ко плодови́та лоза́ объе́млема,/ источа́ет вино́ ве́рным умиле́ния, Аифа́ле страстоте́рпче, веселя́щи зову́щия:/ сла́ва, Христе́, си́ле Твое́й.</p>
                <p>
                    <style>Богоро́дичен:</style> Свята́я Богоро́дица,/ в Ню́же всели́тися благоволи́, я́ко во благово́нный храм,/ Сло́во О́тчее и Равнобоже́ственное,/ не растле́ чистоты́, ни стужи́:/ и́бо роди́ Емману́ила, Бо́га и Челове́ка.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Любве́ ра́ди, Ще́дре, Твоего́ о́браза/ на Кресте́ Твое́м стал еси́, и раста́яшася язы́цы:/ Ты бо еси́, Человеколю́бче,/ кре́пость моя́ и хвале́ние.</emphasis>
                </p>
                <p>Умерщвле́нное твое́ те́ло му́ками, блаже́нне,/ умерщвле́ннаго Сло́ва вообража́ет стра́сти,/ дарова́вшаго ти живо́т ве́чный.</p>
                <p>Щито́м и́стинным огражде́н,/ побо́рники лжи́выя кре́пким смы́слом ку́пно погуби́л еси́,/ Богому́дре Гео́ргие.</p>
                <p>Просла́вися твои́ми у́ды святы́ми,/ и́же в земны́х оде́яся неможе́ние, Сло́во./ Тем ве́чно тя прославля́ем, Гео́ргие.</p>
                <p>
                    <style>Богоро́дичен:</style> И́же бытие́ дарова́вы челове́ком/ и е́же до́бре бы́ти тем, преступле́нием истле́вшим, Пречи́стая, дарова́,/ быв Челове́к.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ты, Го́споди, мой Свет,/ в мир прише́л еси́,/ Свет святы́й, обраща́яй из мра́чна неве́дения/ ве́рою воспева́ющия Тя.</emphasis>
                </p>
                <p>Вели́кое и честно́е призыва́я И́мя Госпо́дне,/ ча́шу спасе́ния страда́ний, ра́дуяся, Акепси́мо, испи́л еси́.</p>
                <p>Вы́шняя тя пи́ща, зва́ннаго ра́нами, прия́т/ и ли́цы, Ио́сифе, му́ченичестии/ с ни́ми веселя́щася.</p>
                <p>Сад присноцвету́щий, плоды́ по́двиг твои́х концы́ пита́я,/ и́стинно яви́лся еси́, Аифа́ле блаже́нне.</p>
                <p>
                    <style>Богоро́дичен:</style> Свет безле́тный нам, О́тчее сия́ние, родила́ еси́ под ле́ты,/ благосты́нею бога́тства бы́вша, Пренепоро́чная.</p>
                <p>
                    <style>Ин. Ирмо́с то́йже.</style>
                </p>
                <p>Вшед му́жески в му́ченический по́двиг,/ и порази́л еси́ и́дольское, страстоте́рпче, свире́пство,/ те́лом сокруша́емь.</p>
                <p>Тебе́ ка́мень све́тлый Влады́ка в венце́х вонзе́, страстоте́рпче,/ Свое́й Це́ркви подо́бно сия́юща.</p>
                <p>Пожре́ся, я́ко а́гнец, до́браго Пастыренача́льника смерть вообрази́в,/ и прине́слся еси́ Вы́шней трапе́зе же́ртва непоро́чна.</p>
                <p>
                    <style>Богоро́дичен:</style> Спаси́ ны от бед и скорбе́й, Пречи́стая Богоро́дице,/ и мук изба́ви бу́дущих моли́твами Твои́ми.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
                </p>
                <p>Главе́, Акепси́мо, твое́й, отсе́ченней от телесе́,/ Христу́ совокупи́ ве́рою ду́шу твою́, му́чениче, неотсту́пно,/ та́мо су́щими заря́ми при́сно просвеща́емь.</p>
                <p>Ка́мением, я́ко первострада́лец, му́чениче, убива́емь,/ не отве́рглся еси́ ка́мене жи́зненнаго, Христа́,/ преходя́ к та́мо су́щим све́тлым оби́телем.</p>
                <p>Же́злием неми́лостивно ураня́емь<a type="note" xlink:href="#note50">50</a>, ра́довашеся,/ жезл име́я си́лы, Крест Госпо́день, и похвалу́,/ страстоте́рпче Аифа́ле, Богому́дре всебога́те.</p>
                <p>
                    <style>Богоро́дичен:</style> Купина́ прообразова́ше вели́кую та́йну па́че ума́ Твоего́ Рождества́,/ огне́м отню́д повива́ема и ника́коже опаля́ема, Де́во Всепе́тая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Приидо́х во глубины́ морски́я,/ и потопи́ла мя есть бу́ря мно́гих грехо́в,/ но, я́ко Бог, из глубины́ возведи́ живо́т мой,/ Многоми́лостиве.</emphasis>
                </p>
                <p>Сосу́д раздробля́емь те́ла страда́нии, му́чениче,/ вра́жия вся ко́зни лука́выя му́жески разруши́л еси́,/ всеблаже́нне Гео́ргие.</p>
                <p>Остроты́, разсека́ющия те́ло,/ и колесе́, му́чениче, и распаля́емы ве́щи пе́щныя,/ и́же к Бо́гу любо́вию распаля́емь, отню́д не устраши́лся еси́.</p>
                <p>
                    <style>Богоро́дичен:</style> Святы́й храм во святы́х Почива́ющему была́ еси́, Богома́ти:/ те́мже нас, ве́рно пою́щих Тебе́,/ освяща́еши, Присноде́во.</p>
                <p>
                    <style>Конда́к свята́го Гео́ргия, глас 8.</style>
                </p>
                <p><style>Подо́бен:</style> Взбра́нной:</p>
                <p>К возбра́нному и ско́рому заступле́нию Твоему́ прибе́гше, ве́рнии,/ мо́лим изба́витися, страстоте́рпче Христо́в,/ от собла́зн вра́жиих воспева́ющим тя,/ и вся́ких бед, и озлобле́ний, да зове́м:/ ра́дуйся, му́чениче Гео́ргие.</p>
                <p>
                    <style>И́кос:</style>
                </p>
                <p>Вели́к в предста́тельствах на земли́ показа́лся еси́,/ Госпо́день уго́дниче и дру́же,/ ве́рныя бо лю́ди покрыва́я, спаса́еши при́сно, сла́вне./ Тем ве́рою и любо́вию вопие́м тебе́, многострада́льче:/ ра́дуйся, и́мже просвеща́ется мир;/ ра́дуйся, и́мже во́инство озаря́ется;/ ра́дуйся, ве́рных от пле́на избавле́ние;/ ра́дуйся, ю́зников ско́рое заступле́ние;/ ра́дуйся, высото́ с ве́рою притека́ющих к тебе́ те́пле;/ ра́дуйся, обогати́телю лю́бящих тя и в ско́рби весе́лие;/ ра́дуйся, я́ко сый люде́й огражде́ние;/ ра́дуйся, я́ко подае́ши во бране́х побежде́ние;/ ра́дуйся, звездо́, просвеща́ющая пла́вающия;/ ра́дуйся, реши́телю вся́каго озлобле́ния;/ ра́дуйся, к нему́же всяк ве́рный прибега́ет;/ра́дуйся, и́мже восхваля́ется Созда́тель;/ ра́дуйся, му́чениче Гео́ргие.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Спасы́й во огни́ Авраа́мския Твоя́</emphasis>
                    <emphasis>о́троки/ и халде́и уби́в,/ я́же пра́вда пра́ведно уловля́ше,/ препе́тый Го́споди, Бо́же оте́ц на́ших,/ благослове́н еси́.</emphasis>
                </p>
                <p>Во огни́ муче́ния ро́су от Бо́га прие́мше,/ сопроти́вных пла́мы<a type="note" xlink:href="#note51">51</a>
                    ва́шим терпе́нием погаси́сте, страстоте́рпцы, зову́ще:/ Бо́же оте́ц на́ших, благослове́н еси́.</p>
                <p>И́же огню́ покло́нницы сему́ насле́дницы яви́шася,/ огню́ служи́ти служа́щия Со́лнцу сла́вы понужда́ху,/ но сии́ взыва́ху:/ Бо́же оте́ц на́ших, благослове́н еси́.</p>
                <p>Акепси́ма, и Ио́сиф, и Аифа́л, Тро́ицы Всечестны́я три свети́ла,/ и́же вся концы́ благоче́стия заря́ми облиста́юще,/ да почту́тся во ве́ки.</p>
                <p>
                    <style>Богоро́дичен:</style> Благослове́н Плод благослове́ннаго Твоего́ чре́ва,/ Его́же благословя́т Небе́сныя си́лы и земны́х составле́ния,/ И́же нас изба́вивый кля́твы пе́рвыя, Благослове́нная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ю́ноши три</emphasis>
                    <emphasis>в Вавило́не,/ веле́ние мучи́телево на бу́йство прело́жше,/ посреде́ пла́мене вопия́ху:/ благослове́н еси́ Го́споди,/ Бо́же оте́ц на́ших.</emphasis>
                </p>
                <p>Жива́ был еси́ же́ртва, му́чениче, за ны Пожре́ному, я́ко овча́ти,/ де́моном же́ртвы, всу́е приноси́мыя, упраздни́л еси́,/ о Христе́ укрепля́емь.</p>
                <p>Яви́ся благопло́ден, я́ко лоза́, принося́ гро́здие нам терпе́ния, сла́вне,/ вино́ ка́плюще Боже́ственное,/ сердца́ всех благочести́вых веселя́щее.</p>
                <p>У́ды дал еси́ усе́рдно разсека́ти за Христа́,/ пребы́л же еси́ неотлу́чен Того́ любве́, преблаже́нне,/ и насле́дник всех благ, веселя́ся.</p>
                <p>
                    <style>Богоро́дичен:</style> Хвалу́ Бо́гу прино́сит вся тварь,/ от Твоего́ ро́ждшуся, Пренепоро́чная Отрокови́це, пречи́стаго чре́ва/ и дре́вния всех нас кля́твы Изба́вльшему.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя в пещи́/ Рождество́ Богоро́дичо спасло́ есть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</emphasis>
                </p>
                <p>Сло́ва бы́вше прия́телища и Того́ я́звы нося́ще,/ мучи́телей суровство́м бре́мя, а́ки безду́шно, на безслове́сная возложи́стеся,/ приноси́ми ко искуше́нию мно́жайшим му́кам, му́ченицы до́блии,/ Христа́ превознося́ще во ве́ки.</p>
                <p>Хода́таи сла́вы присносу́щныя, приснопа́мятнии му́ченицы,/ украша́еми, ра́достно ше́ствовасте,/ Его́же возлюби́сте свиде́тельства, сла́внии, путь, зову́ще:/ Го́спода по́йте и превозноси́те Его́ во ве́ки.</p>
                <p>Ни огнь, ни ра́ны, ни зве́ри, ни меч,/ ни ров, ни смерть возмо́же му́ченики Твоея́ любве́ отлучи́ти, Го́споди,/ благи́х Исто́чниче, любве́ неистощи́мая Струя́./ И́хже хва́ляще, Христе́, Тебе́ благослови́м во ве́ки.</p>
                <p>
                    <style>Богоро́дичен:</style> Еди́ну неискусому́жную Ма́терь и еди́ну тва́рей преиму́щую,/ го́ру пресвяту́ю, трапе́зу всезлату́ю, Богоро́дицу, пе́сньми воспева́юще, зове́м:/ Го́спода воспева́йте дела́ и превозноси́те Его́ во ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Изба́вителю всех всеси́льне,/ посреде́ пла́мене благоче́ствовавшия,</emphasis>
                    <emphasis>/ снизше́д, ороси́л еси́/ и научи́л еси́ пе́ти:/ вся дела́ благослови́те, по́йте Го́спода.</emphasis>
                </p>
                <p>Упра́витель пла́вающим изя́щный,/ помо́щник в ско́рбех вели́к яви́лся еси́, Гео́ргие,/ спаса́еши ве́рою к тебе́ и несомне́нным се́рдцем притека́ющия.</p>
                <p>И́стины яви́лся еси́ побо́рник и лжи был еси́ оглаго́льник<a type="note" xlink:href="#note52">52</a>,/ нам же па́ки утвержде́ние, страстоте́рпче, ве́рою вопию́щим:/ благослови́те вся дела́ Госпо́дня Го́спода.</p>
                <p>Кропле́нием крове́й твои́х погаси́л еси́ пре́лести, Гео́ргие, у́глие/ и ве́рных напои́л еси́ сердца́, ве́рно тя воспева́ющих/ и соверша́ющих сла́вную па́мять твою́.</p>
                <p>
                    <style>Богоро́дичен:</style> От Иессе́ева ко́рене прозябла́ еси́ и зло́бный ко́рень исто́ргнула еси́,/ Соде́теля тва́ри прозя́бши, Отрокови́це,/ Ему́же пое́м:/ благослови́те вся дела́ Госпо́дня Го́спода.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся</emphasis>
                    <emphasis>—/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
                </p>
                <p>Благочести́выя свети́льники и пре́лести потреби́тели,/ разу́мнаго рая́ благово́нныя цве́ты, сосу́ды честны́я,/ Бо́жия красоты́ зри́тели восхва́лим.</p>
                <p>Угль, его́же дре́вле ви́де Иса́ия, в се́рдцы внутрь прие́мше,/ и, того́ блиста́нием озаря́еми,/ мра́чное, му́ченицы, огня́ служе́ние отрази́сте.</p>
                <p>Живонача́льней ны́не Тро́ице укра́шени предстоите́/ и, вене́чными добро́тами просвеща́еми,/ па́мять творите́ о и́же на земли́, блаже́ннии,/ помина́ющих вас всегда́.</p>
                <p>
                    <style>Богоро́дичен:</style> Отча́яннаго мя спаси́, Спа́са заче́ншая и пло́тию ро́ждшая, Де́во,/ грехо́вным бо бре́менем отягча́емь, боле́зненно зову́ Ти:/ потща́вшися, помози́ рабу́ Твоему́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Е́ва у́бо неду́гом преслуша́ния/ кля́тву всели́ла есть,/ Ты же, Де́во Богоро́дице,/ прозябе́нием чревоноше́ния ми́рови благослове́ние процвела́ еси́./ Тем Тя вси велича́ем.</emphasis>
                </p>
                <p>Я́ко у́тро, я́ко со́лнце, све́тло возсия́в,/ и тварь просвети́л еси́ страсте́й незаходи́мыми заря́ми,/ чуде́с же многи́х явле́нии, Гео́ргие, му́чеников ра́дование./ Тем тя любо́вию ублажа́ем.</p>
                <p>Ка́пля Боже́ственныя сла́дости, Гео́ргие, яви́лся еси́,/ страстну́ю на́шу го́ресть взе́мля/ и ослажда́я всегда́ ду́ши же и сердца́ ве́рою тя блажа́щих, достосла́вне.</p>
                <p>Освяти́л еси́ кро́вию зе́млю/ и ду́хом весе́лия Небе́сная испо́лнил еси́, му́чениче./ Тем вся́ка душа́ тя благочести́вых,/ я́ко уго́дника Госпо́дня, лю́бит при́снаго/ и помо́щника тя напису́ет.</p>
                <p>
                    <style>Богоро́дичен:</style> Глас Ти прино́сим Боже́ственнаго Гаврии́ла весе́лия, зову́ще:/ ра́дуйся, ра́дость вселе́нней, ско́рби Потреби́теля поро́ждши/ и Е́вино отъе́мши поноше́ние;/ ра́дуйся, Де́во Неискусобра́чная.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Подъя́л еси яко безплотен нестерпи́мыя му́ки,/ Акепси́мо всехвальне, священников славо,/ со Ио́сифом чу́дным и дивный Аифа́л диакон, Христов тайнник,/ <style>ихже</style> боле́знем страдания удивляются присно Безплотных чи́ни.</p>
                <p>
                    <style>Сла́ва, Гео́ргию.</style>
                </p>
                <p>
                    <style>Подо́бен то́йже.</style>
                </p>
                <p>Струя́ми крове́й твои́х преле́стныя пла́мы погаси́л еси́, блаже́нне,/ и мучи́телей свире́пство до конца́ погуби́л еси́,/ и Христа́ просла́вил еси́, Гео́ргие страстоте́рпче./ Тем вене́ц прия́л еси́ нетле́ния/ и жи́зни от десни́цы Вы́шняго.</p>
                <p>
                    <style>Богоро́дичен:</style> Несть во мне отню́д наде́жды спасе́ния, Де́во,/ я́ко зле впадо́х во глубину́ прегреше́ний/ и жду преще́ния стра́шныя му́ки и ко́злищ ча́сти;/ но уще́дри мя пре́жде Суда́,/ я́ко су́щи тепла́ Засту́пница, Богоро́дице.</p>
                <p>
                    <style>На стихо́вне Окто́иха и му́чеников.</style>
                </p>
                <p>
                    <style>Стих:</style> Воззва́ша пра́веднии,/ и Госпо́дь услы́ша их.</p>
                <p>
                    <style>Стихи́ра, глас 2:</style>
                </p>
                <p>О благоче́стии, святи́и, тве́рде подвиза́вшеся за Христа́,/ свире́пство мучи́телей посрами́сте/ и и́долов высоту́ в про́пасть погрузи́сте,/ Акепси́мо, и Аифа́ле, и Ио́сифе./ И ны́не на Небесе́х, венцено́сцы, лику́юще,/ моли́теся о душа́х на́ших.</p>
                <p>
                    <style>Сла́ва, глас 4. Самогла́сен. Студи́тово:</style>
                </p>
                <p>Разу́мнаго адама́нта/ терпе́ние, бра́тие, духо́вно восхва́лим,/ Гео́ргия, сла́внаго му́ченика,/ его́же за Христа́ жго́ма,/ кова́ша беды́, и остри́ша му́ки,/ и разли́чная муче́ния изнури́ша те́ло, естество́м тле́нное,/ побежда́ше бо жела́ние естество́,/ сме́ртию понужда́я рачи́теля/ прейти́ к жела́емому Христу́ Бо́гу/ и Спа́су душ на́ших.</p>
                <p>
                    <style>И ны́не, </style>
                </p>
                <p>
                    <style>Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Я́ко до́бля:</p>
                <p>На Кресте́ Тя я́ко узре́ пригвожде́на, Го́споди,/ А́гница и Ма́ти Твоя́ дивля́шеся:/ и что виде́ние сие́, взыва́ше, Сы́не вожделе́нне?/ Сия́ Ти неве́рный собо́р воздаде́ беззако́нный,/ и́же мно́гих Твои́х чуде́с наслади́выйся,/ но сла́ва неизглаго́ланному соше́ствию Твоему́, Влады́ко.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Проки́мен, глас 4: </style>Святы́м, и́же суть: 
                    <style>Стих:</style> 
                    Предзре́х Го́спода: 
                    <style>Апо́стол ко Ефесе́ем, зача́ло 233. </style>
                    Аллилу́ия
                    <style>, глас 4: </style>
                    Воззва́ша пра́веднии, и Госпо́дь услы́ша их. 
                    <style>Стих:</style> 
                    Мно́ги ско́рби пра́ведным: 
                    <style>Ева́нгелие от Луки́, зача́ло 106. Прича́стен: </style>
                    Ра́дуйтеся, пра́веднии, о Го́споде:</p>
                <p>
                    <strong>Святые мученики Акепсим епископ, Иосиф пресвитер и Аифал диакон </strong>пострадали в IV веке (около 380 года). Епископ Акепсим возглавлял христианскую Церковь в персидском городе Наессоне. Паства горячо любила святителя за его подвижническую жизнь и неустанные пастырские труды. Когда царь Сапор повелел разыскивать и казнить христианское духовенство, был схвачен и епископ Акепсим, в то время восьмидесятилетний старец. Его привели в город Арбелу, где он предстал пред судом жреца Ардаха.
                    <strong/></p>
                <p>Волхвы и жрецы питали особую ненависть к христианам и предавали их самым лютым пыткам. Святой старец отказался принести жертву языческим богам. Его начали жестоко избивать. Мучитель смеялся над епископом и спрашивал, почему Бог христианский не избавляет его от пыток. Святой отвечал: «Мой Бог может избавить меня от твоих мучений, но я Его молю не о том, а чтобы, претерпев их до конца, наследовать венец в обителях Отца Небесного». Потом его заключили в темницу, куда на следующий день после тяжелейших пыток были брошены семидесятилетний пресвитер Иосиф и диакон Аифал. Три года святых держали в узах, томили голодом, жаждой.</p>
                <p>В языческое капище, находившееся недалеко от Арбелы, прибыл царь Сапор, пожелавший видеть трех святых мучеников. Изможденные, покрытые гноящимися язвами, святые предстали перед царем и вновь твердо отказались поклониться языческим богам, исповедуя веру во Христа. Волхв спросил святого Иосифа: «Какое же учение правильнее — то ли, которого держится царь и все лучшие и знатные люди, или ваше учение ничтожных, отверженных, бедных людей?» «Ты прав,— ответил святой Иосиф,— мы худые, бедные, но Господь наш не любит обитать там, где богатство, роскошь и связанные с ними пороки, зависть, злоба. Нет, мы избегаем богатства, раздаем ближним, что имеем. От трудов своих мы даем бедным. Мы знаем, что богатым труден путь в Царство Небесное».</p>
                <p>Стойкость исповедников раздражала мучителей, и они решили казнить их.</p>
                <p>Святому епископу отсекли голову, а пресвитера и диакона отправили в город и там побили камнями.</p>
                <p>Казнь пресвитера Иосифа длилась несколько часов. Среди мучений святой Иосиф воскликнул: ― Благодарю Тебя, Боже мой, что Ты благоволил омыться мне от грехов в крови моей». Возле места казни была поставлена стража, чтобы христиане не взяли тела святого мученика. На четвертую ночь над городом пронесся сильный ураган, молния убила стражу, ветер разметал камни, и тело святого Иосифа исчезло.</p>
                <p>Диакон Аифал был отведен в селение Патриас и там был побит камнями. Христиане тайно погребли его тело, на могиле святого выросло дерево, плоды которого приносили исцеление.</p>
            </section>
        </section>
        <section>
            <title>
                <p>В 4-й день</p>
            </title>
            <section>
                <title>
                    <p>
                        <style>Преподо́бнаго отца́ на́шего Иоанни́кия Вели́каго и свята́го</style> Му́ченика Ника́ндра, епи́скопа Ми́рскаго, и Ерме́я пресви́тера</p>
                </title>
                <p>
                    <style>На</style> Го́споди, воззва́х: 
                    <style>стихи́ры на 6, </style></p>
                <p>
                    <style>Преподо́бнаго 3, глас 4.</style>
                </p>
                <p>
                    <style>Подо́бен:</style> Зва́нный свы́ше:</p>
                <p>Е́же све́том облиста́н Боже́ственным,/ егда́ чистото́ю ума́ воззре́л еси́,/ и подо́бно разсуди́в не стоя́щих, ве́чно бу́дущая,/ тогда́ огнь в се́рдцы, о́тче, прие́м,/ еле́ни подо́бно разже́глся еси́ Боже́ственною любо́вию/ и, забы́в плоть и кровь,/ угото́вился еси́ к подвиго́м по́стническим,/ и́хже ра́ди теле́сныя стра́сти души́ твое́й покори́л еси́.</p>
                <p>На восхожде́ние Боже́ственных гор высоты́ всели́лся еси́,/ не смиря́емь смире́ннаго сего́ телесе́ ну́ждами, о́тче, бе́дными, Иоанни́кие./ Бде́нными стоя́нии/ и вседне́вными моли́твами Благо́му сочета́вся,/ просвети́лся еси́ и проро́чества прия́л еси́ дар/ зре́ти да́льняя, я́ко бли́жняя,/ и предглаго́лати ве́рным бу́дущая./ Тем, я́ко Боже́ственнаго учи́теля, тя сла́вим.</p>
                <p>Де́монская стремле́ния и стре́лы/ кре́пко притупи́л еси́ воображе́нии моли́тв/ и на тех взял еси́ побе́ды Бо́жиею си́лою, достосла́вне./ Отсю́ду по́чести тебе́, о́тче, чуде́с Благи́й дарова́,/ смире́нием упоко́ився се́рдца твоего́./ Те́мже и ми́ро благово́нное твоя́ честны́я источа́ют мо́щи:/ благово́ние бо яви́лся еси́ Христо́во, Иоанни́кие.</p>
                <p>
                    <style>И́ны стихи́ры му́ченика, глас 2.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Зва́ние тезоиме́нное/ прие́м от Боже́ственнаго Про́мысла,/ сие́ вещми́, о́тче, зна́менав, утверди́л еси́:/ ра́тных бо мно́жества и собо́р мучи́телей/ в терпе́нии твое́м победи́л еси́./ Тем вене́ц побе́ды прие́м,/ ве́рою взыва́л еси́:/ сла́ва непобеди́мей держа́ве Твое́й, Человеколю́бче.</p>
                <p>Ми́ра благово́ннейшая/ нам врачева́ний источа́еши <style>Днесь</style>, Ника́ндре,/ в Боже́ственней па́мяти твое́й,/ и отго́ниши, му́дре, мглу скорбе́й/ и стра́сти теле́сныя,/ и бога́тыя благода́ти исполня́еши/ собо́р всех, вопию́щих Христу́:/ Ты еси́ неистоще́нное ми́ро,/ благоуха́ющее пою́щия Тя.</p>
                <p>Име́я дерзнове́ние ко Христу́,/ прославля́емому еди́ному во святы́х Его́,/ Того́ моли́, преподо́бне Ника́ндре,/ о всех, любо́вию соверша́ющих твою́ па́мять/ и восхваля́ющих твоя́ исправле́ния,/ я́ко да неизрече́нных о́ных благ и нетле́нныя сла́вы/ о́бщницы бу́дем благода́тию.</p>
                <p>
                    <style>Сла́ва, глас 6:</style>
                </p>
                <p>Преподо́бне о́тче,/ во всю зе́млю изы́де веща́ние исправле́ний твои́х,/ тем на Небесе́х обре́л еси́ мзду трудо́в твои́х./ Де́монския погуби́л еси́ полки́/ и А́нгельския дости́гл еси́ чи́ны,/ и́хже житию́ без поро́ка поревнова́л еси́,/ дерзнове́ние име́я ко Христу́ Бо́гу,/ мир испроси́ душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Тридне́вен:</p>
                <p>Ви́дящи Тя распина́ема, Христе́,/ Тебе́ Ро́ждшая вопия́ше:/ что стра́нное, е́же ви́жу, та́инство, Сы́не Мой?/ Ка́ко на Дре́ве умира́еши, пло́тию пове́шен,/ Жизни́ Пода́телю?</p>
                <p>
                    <style>На стихо́вне Окто́иха. Сла́ва, глас 8.</style>
                </p>
                <p>Мона́хов мно́жества/ наста́вника тя почита́ем, о́тче наш Иоанни́кие,/ твое́ю бо стезе́ю вои́стинну пра́во ходи́ти позна́хом./ Блаже́н, еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче, преподо́бных соприча́стниче и пра́ведных:/ с ни́миже моли́ся Го́споду/ поми́ловатися душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> О, пресла́внаго чудесе́!</p>
                <p>Тя ви́дящи, пригвожда́ема на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Влады́ко,/ увы́ Мне, вопия́ше, Ча́до сла́дкое,/ ра́ны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли́ всех изба́вивый милосе́рдием Твои́м?</p>
                <p>
                    <style>Тропа́рь, глас 8:</style>
                </p>
                <p>Слез твои́х тече́ньми пусты́ни безпло́дное возде́лал еси́,/ и, и́же из глубины́ воздыха́ньми, во сто трудо́в уплодоноси́л еси́,/ и был еси́ свети́льник вселе́нней,/ сия́я чудесы́, Иоанни́кие, о́тче наш:/ моли́ Христа́ Бо́га спасти́ся душа́м на́шим.</p>
                <p>
                    <style>Сла́ва, глас 4:</style>
                </p>
                <p>Му́ченик Твой, Го́споди, Ника́ндр,/ во страда́нии свое́м ве́нец прия́т нетле́нный от <style>Тебе</style>́, Бо́га на́шего,/ име́яй бо кре́пость Твою́,/ мучи́телей низложи́,/ сокруши́ и де́монов немощны́я де́рзости./ Того́ моли́твами/ спаси́ ду́ши на́ша.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>Еди́н кано́н Окто́иха, и преподо́бнаго на 4, и му́ченика на 4. Кано́н преподо́бнаго, его́же краегране́сие: </style>Предте́чева тя подража́теля хвалю́. 
                    <style>Ио́сиф, глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/ и напо́лнятся Ду́ха,</emphasis>
                    <emphasis>/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
                </p>
                <p>Све́том благода́ти озаря́емь, преподо́бне,/ ве́рою па́мять твою́ торжеству́ющия просвети́/ и тьмы́ грехо́вныя моли́твами твои́ми изба́ви, Иоанни́кие.</p>
                <p>Путь вводя́щий невозвра́тно ше́ствовал еси́ ко гра́ду Небе́сному, Иоанни́кие,/ Святы́й бо наста́ви тя Дух, почива́яй в се́рдцы твое́м.</p>
                <p>Вышша́ющее смире́ние, Иоанни́кие, име́л еси́,/ тем мо́лимся тебе́:/ уще́дри, преподо́бне, смире́ние на́ше/ и боле́зни вся облегчи́ серде́ц на́ших.</p>
                <p>
                    <style>Богоро́дичен:</style> Па́дших воззва́ние и стоя́щих укрепле́ние су́щи, Всенепоро́чная,/ тем молю́ся Тебе́:/ па́дший мой ум грехо́м испра́ви, Влады́чице, я́ко да сла́влю Тя.</p>
                <p>
                    <style>Кано́н му́чеников, глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Ли́цы изра́ильтестии/ невла́жными</emphasis>
                    <emphasis>стопа́ми/ понт
                        <strong>
                            <a type="note" xlink:href="#note53">53</a></strong>Чермны́й и вла́жную глубину́ прогна́вше,/ вса́дники триста́ты
                        <strong>
                            <a type="note" xlink:href="#note54">54</a></strong>, враги́ ви́дяще в ней погруже́ны,/ с весе́лием поя́ху:/ пои́м Бо́гу на́шему, я́ко просла́вися.</emphasis>
                </p>
                <p>Честны́й пра́здник честны́х страда́лец священному́чеников,/ свяще́нную па́мять <style>Днесь</style> свяще́нными песнопе́ньми/ ны́не Свяще́ннейшая Христо́ва Це́рковь, священноле́пно соверша́ющи,/ пе́сньми украша́ется, сия́ почита́ющи.</p>
                <p>Честно́ю пома́зан ма́стию свяще́нничества ве́рно, священнонача́льниче Ника́ндре,/ честне́йшу сию́ от крове́й твои́х обагре́ньми соде́лал еси́, в ра́дости зовя́:/ воспои́м Бо́гу на́шему, я́ко просла́вися.</p>
                <p>Путь муче́ния теку́ще,/ весе́лие и́стинное в нем я́ве показу́юще,/ обогати́стеся благода́тию чуде́с и дарова́ний Небе́сных, му́ченицы,/ согла́сно вопию́ще:/ воспои́м Бо́гу на́шему, я́ко просла́вися.</p>
                <p>
                    <style>Богоро́дичен:</style> Неопи́санный в не́дрех Оте́ческих,/ в не́дрех Ма́терних пло́тски Христо́с опису́ется,/ по рождестве́ Сию и́стинно Де́ву па́че ума́ сохрани́в,/ Ему́же велегла́сно вопие́м:/ воспои́м Бо́гу на́шему, я́ко просла́вися.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
                </p>
                <p>Теку́щая пребыва́ющими измени́л еси́,/ смы́сленно прие́м твой крест, Иоанни́кие,/ и на невосходи́мыя го́ры, я́ко Илия́ вели́кий, возше́д, пребы́л еси́.</p>
                <p>Путь тебе́, зело́ жела́емый, отце́в показа́ дво́ица,/ ю́же обре́л еси́ ле́ты множа́йшими сокрове́нну в гора́х,/ проро́ческим да́ром просвеще́н, блаже́нне.</p>
                <p>Коле́блеми страстьми́ разли́чными,/ ве́рою притека́ем к твоему́ покро́ву, Иоанни́кие,/ святы́ми твои́ми хода́тайствы вся ны посети́, моля́ся Человеколю́бцу.</p>
                <p>
                    <style>Богоро́дичен:</style> Кропле́нием ми́лости Твоея́, Де́во,/ у́глие погаси́ мои́х страсте́й, Богора́дованная,/ и уга́сший возжзи́ свети́льник се́рдца моего́,/ златы́й свети́льниче, Всенепоро́чная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Я́ко непло́ды роди́ от язы́к Це́рковь,/ и мно́гое в</emphasis>
                    <emphasis>ча́дех изнемо́же со́нмище,/ чу́дному Бо́гу на́шему возопии́м:/ Свят еси́, Го́споди.</emphasis>
                </p>
                <p>Слове́сныя мре́жи<a type="note" xlink:href="#note55">55</a> простира́я,/ су́щия в пре́лести, чудоде́йствуя, уловля́л еси́,/ обро́к многообра́зен от Де́вы, Ника́ндре, Возсия́вшему сия́ принося́.</p>
                <p>Розга́<a type="note" xlink:href="#note56">56</a> благопло́днейшая Ти́това са́да был еси́ Кри́тскаго свети́льника,/ гро́зды<a type="note" xlink:href="#note57">57</a> нося́ слове́сныя, сла́дость нам точа́щая спаси́тельную,/ Ника́ндре блаже́нне.</p>
                <p>Со Ерме́ем Боже́ственным олядене́вшая сердца́ Креста́ ра́лом<a type="note" xlink:href="#note58">58</a> возде́ласте, му́дрии,/ и плодоно́сны благода́ти яви́сте:/ тем блажи́ми есте́.</p>
                <p>
                    <style>Богоро́дичен:</style> Ниже́ Небе́сный ум мо́жет па́че ума́ рождество́ Твое́ сказа́ти, Отрокови́це,/ ума́ бо пе́рваго во чре́ве, Сло́во, Чи́стая зачала́ еси́,/ вся́ческая сло́вом соста́вившее.</p>
                <p>Седа́лен, глас 8.</p>
                <p>
                    <style>Подо́бен:</style> Прему́дрости:</p>
                <p>Страсте́й мрак очи́стив,/ Христо́вых повеле́ний я́ко и́стинно свет прие́м,/ в посте́ просия́л еси́/ и, умертви́в те́ло, ду́хом ожи́л еси́,/ вра́жия се́ти попра́л еси́, блаже́нне./ Тем и вы́шних безпло́тных А́нгелов/ соприча́стник был еси́, Ду́ха благода́тию,/ Иоанни́кие, о́тче наш,/ моли́ Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>Сла́ва, му́чеников, глас 4.</style>
                </p>
                <p>
                    <style>Подо́бен:</style> Вознесы́йся:</p>
                <p>Святи́тельства и́стины Боже́ственным пома́занием/ и муче́ния свяще́нною и́стинно кро́вию просвеще́ни, сла́внии,/ совокупи́стеся чино́м, ра́дующеся, безпло́тных А́нгел./ Тем пра́зднуем честну́ю ва́шу па́мять,/ моля́щеся всем очище́ние пода́ти моли́твами ва́шими, святи́и.</p>
                <p>
                    <style>И ны́не, Богоро́дичен:</style> 
                </p>
                <p>Обнови́ла еси́, Чи́стая, Боже́ственным Рождество́м Твои́м/ истле́вшее во страсте́х земноро́дных ме́ртвенное существо́/ и воздви́гла еси́ вся от сме́рти к животу́ нетле́ния./ Те́мже Тя по до́лгу блажи́м вси, Де́во Препросла́вленная,/ я́коже прорекла́ еси́.</p>
                <p>
                    <style>Крестобогоро́дичен:</style>
                </p>
                <p>Де́во Пренепоро́чная, Ма́ти Христа́ Бо́га,/ ору́жие про́йде Твою́ пресвяту́ю ду́шу,/ егда́ распина́ема ви́дела еси́ во́лею Сы́на и Бо́га Твоего́./ Его́же, Благослове́нная, моля́щи не преста́й проще́ние прегреше́ний нам дарова́ти.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Неизсле́дный Бо́жий сове́т,/ е́же от Де́вы воплоще́ния,/ Тебе́, Вы́шняго,/ проро́к Авваку́м, усмотря́я, зовя́ше:/ сла́ва си́ле Твое́й, Го́споди.</emphasis>
                </p>
                <p>Го́ры высоча́йшия пости́г,/ верхи́ де́монов возвыша́емыя смире́нием смири́л еси́, му́дре,/ и на них му́жествовал еси́, сла́ва мона́шествующих и утвержде́ние.</p>
                <p>Я́ко мече́м обоюдоо́стрым, Христо́вым стра́хом вооружи́вся,/ зми́я отсту́пника низложи́л еси́ разу́мно/ и чу́вственно, блаже́нне, свяще́нными побе́дами прославля́емь.</p>
                <p>Весь Боже́ственным Ду́хом распали́вся, о́тче, мраз претерпе́л еси́,/ мно́жайшими ле́ты в пусты́нях вселя́яся, ища́й Го́спода,/ благода́тию тя Боже́ственною согрева́юща.</p>
                <p>
                    <style>Богоро́дичен:</style> Тя, очище́ние всех земны́х, ве́рою молю́ и припа́даю, Благослове́нная:/ ми́лостива ми Судию́ и Сы́на Твоего́ сотвори́,/ я́ко да по до́лгу сла́влю Тя.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ нетле́нною дла́нию и спасе́ зову́щия:/ сла́ва, Христе́, си́ле Твое́й.</emphasis>
                </p>
                <p>Колесни́ца яви́стеся Сло́ва, у́мно Сего́ нося́ще,/ тем привя́зани к ко́нем, лю́те же влачи́ми,/ не отверго́стеся Сего́, ни победи́стеся,/ к Небе́сней стезе́ я́ве подвиза́еми.</p>
                <p>Темни́цам приближа́ющеся и у́зами облага́еми,/ от уз льсти град и лю́ди спасо́сте/ и ю́зою<a type="note" xlink:href="#note59">59</a>
                    любве́ связа́стеся Свя́заннаго пло́тию нас ра́ди, всеблаже́ннии.</p>
                <p>Со А́нгелы Влады́ку заключе́нии сла́вляху,/ Небе́сным Хле́бом, всесла́внии, пита́еми./ Тем пло́ти боле́зней небрего́сте,/ си́льнейшии ран бы́вше.</p>
                <p>
                    <style>Богоро́дичен:</style> На Престо́ле высо́цем стра́шно седя́й,/ на Ма́терних объя́тиях, Младе́нец быв, седи́т,/ па́дший о́браз исправля́я и обоже́ние су́щим из Ада́ма да́руя.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ безле́тнаго Сы́на,/ всем воспева́ющим Тя/ мир подава́ющая.</emphasis>
                </p>
                <p>Ше́ствовал еси́, преподо́бне, те́сный и приско́рбный путь/ Боже́ственными восхожде́ньми се́рдца,/ и виде́нии разширя́емь, и положе́нием обожа́емь я́ве./ Тем бысть мона́шествующим утвержде́ние и украше́ние.</p>
                <p>О́ко очи́стившу помышле́ния, преподо́бне,/ благода́ть тебе́ даде́ся проро́чества,/ я́ко настоя́щая глаго́лати бу́дущая,/ зре́ти же да́льняя, я́ко бли́жняя./ О Иоанни́кие, Бо́жие оби́телище!</p>
                <p>Боле́зни мя изба́ви грехо́в и скорбе́й,/ утоли́ се́рдца моего́ боле́знь и грехопаде́ний разреше́ние да́руй,/ Благоде́теля Бо́га имея́, послу́шающа честны́х твои́х моли́тв.</p>
                <p>
                    <style>Богоро́дичен:</style> Ума́ моего́ уврачу́й изступле́ния, Всенепоро́чная,/ и уврачи́ стра́сти души́ моея́, и уны́ния тьму отжени́;/ я́ко да восхваля́ю Тя пе́сненно, Присноблаже́нная Богоро́дице Всепе́тая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Просвеще́ние Твое́, Го́споди, низпосли́ нам,/ и от мглы прегреше́ний разреши́ ны, Бла́же,/ Твой мир да́руяй.</emphasis>
                </p>
                <p>В просвеще́ние ве́ры путево́ждствовал еси́ лю́ди,/ и, оста́вльше тьму идолонеи́стовства,/ ча́да Све́та бы́ша хода́тайством твои́м, Ника́ндре.</p>
                <p>Просвети́тельными Ду́ха блиста́юще заря́ми,/ муче́ний нощь преидо́сте безвре́дно,/ реша́ще мглу безбо́жия, свети́льницы сла́внии.</p>
                <p>Па́вловых вод испо́лнен Тит быв,/ тя напая́ше, показу́я реку́,/ струи́ му́тныя безбо́жия потопля́ющу, Ника́ндре.</p>
                <p>
                    <style>Богоро́дичен:</style> А́гнца и Го́спода ро́ждшая пло́тию, Де́во,/ еди́на нескве́рная ски́ние, Боже́ственный ковче́же, честны́й свети́льниче,/ ду́шу мою́ озари́.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
                </p>
                <p>Увяди́в<a type="note" xlink:href="#note60">60</a>
                    стра́сти теле́сныя,/ я́ко дре́во узре́лся еси́ высокове́рхое,/ плоды́ чуде́сныя и честна́я исправле́ния свяще́ннейше нося́, Богоблаже́нне.</p>
                <p>Уврачи́ тя Госпо́дь явле́нием Евста́фия му́ченика,/ яд всепа́губный испи́вша, всеблаже́нне,/ чрез ру́ку непра́ведную и бе́дствующа.</p>
                <p>Тьмам боле́зней приобщи́лся еси́,/ те́лом не́мощен пребы́в, Иоанни́кие./ Тем ве́рою зову́ ти:/ боле́зни утоли́ се́рдца моего́.</p>
                <p>
                    <style>Богоро́дичен:</style> Еди́на всех по́моще, помози́ нам, бе́дствующим,/ и ру́ку пода́ждь, и к приста́нищем введи́ спасе́ния,/ Отрокови́це Богоблагода́тная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Возопи́, прообразу́я погребе́ние</emphasis>
                    <emphasis>тридне́вное,/ проро́к Ио́на в ки́те моля́ся:/ от тли изба́ви мя, Иису́се, Царю́ сил.</emphasis>
                </p>
                <p>Пригвожда́ема гвоздьми́ телеса́ му́чеников,/ страсте́й подража́теле Спа́са явля́хуся,/ пригвозди́вшагося на Кресте́ и от тли мир спа́сшаго.</p>
                <p>Пучи́ну мук преидо́сте, му́ченицы,/ окормле́нием Свята́го Всеси́льнаго Ду́ха/ и к Боже́ственному приста́нищу приста́сте, сла́вы исполня́еми.</p>
                <p>Победи́л еси́, тезоимени́тне, муже́й вся́кое противле́ние уби́йц,/ святи́телю приснопа́мятне Ника́ндре,/ и венцы́ сла́вы прия́л еси́, Бо́гу предстоя́.</p>
                <p>
                    <style>Богоро́дичен:</style> Погуби́ла еси́ прама́тере, Отрокови́це, укори́зну,/ благослове́ньми нас Венча́вшаго пло́тию ро́ждши,/ и скорбь тоя́ в ра́дость и́стинную преложи́ла еси́.</p>
                <p>
                    <style>Конда́к, глас 8.</style>
                </p>
                <p>
                    <style>Подо́бен:</style> Взбра́нной:</p>
                <p>Звезда́ яви́лся еси́ всесве́тлая, в ми́ре просвеща́яй/ и су́щия во мра́це страсте́й облистава́яй,/ врач же крепча́йший яви́лся еси́,/ но я́ко прия́л еси́ благода́ть исцеле́ний,/ прося́щим тя пода́ждь исцеле́ние, да зове́м:/ ра́дуйся, о́тче Иоанни́кие.</p>
                <p>
                    <style>И́кос:</style>
                </p>
                <p>Други́й, о́тче, яви́лся еси́ врач и предста́тель,/ неду́ги одержи́мым и скорбьми́, Иоанни́кие чу́дне,/ исцеля́я всех, ве́рно притека́ющих под Боже́ственный кров твой./ Тем и от нас слы́шиши:/ ра́дуйся, отца́ блага́го ко́рене о́трасль;/ ра́дуйся, ма́тере блага́я ветвь;/ ра́дуйся, и́же тех любо́вь отри́нувый;/ ра́дуйся, и́же еди́наго Бо́га прие́мый;/ ра́дуйся, я́ко оста́вил еси́ земно́е во́инство;/ ра́дуйся, я́ко низложи́л еси́ ва́рварскую горды́ню;/ ра́дуйся, стена́ и храни́тель лю́дем бы́вый;/ ра́дуйся, оружие и столп ми́рови явлься;/ ра́дуйся, языческия разрушая бра́ни;/ ра́дуйся, свети́льниче, сия́я чудесы́;/ ра́дуйся, наги́х покрови́телю;/ ра́дуйся, плене́нных изба́вителю;/ ра́дуйся, о́тче Иоанни́кие.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии/ па́че Созда́вшаго,/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
                </p>
                <p>Се́рдце твое́ Тро́ицы жили́ще соде́лал еси́,/ три созда́в хра́мы,/ в ни́хже Боже́ственною благода́тию, Иоанни́кие, ми́ро источа́еши/ в просвеще́ние и очище́ние ве́рно тебе́ приходя́щих.</p>
                <p>Душа́ твоя́, светозаре́нием Боже́ственнаго Ду́ха освеща́ема при́сно,/ душ зря́ше ве́рно приходя́щих тебе́ сове́ты, блаже́нне,/ проро́ческими прозна́ньми свяще́нно удивля́ема.</p>
                <p>Неду́гов, обурева́ющих мя, блаже́нне, души́ же и телесе́/ твои́ми святы́ми моли́твами ско́ро изба́ви и пе́ти сотвори́:/ препе́тый оте́ц на́ших Бо́же, благослове́н еси́.</p>
                <p>
                    <style>Богоро́дичен:</style> Непреме́ннаго ро́ждшая еди́на Го́спода, Богора́дованная,/ десни́цею Его́, Чи́стая, премени́ти мой ум моли́ся к лу́чшим,/ лю́те превраща́емый жите́йскими печа́льми.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Авраа́мстии иногда́ в Вавило́не о́троцы/ пе́щный пла́мень попра́ша,/ пе́сньми взыва́юще:/</emphasis>
                    <emphasis>оте́ц на́ших Бо́же, благослове́н еси́.</emphasis>
                </p>
                <p>Свяще́нную твою́ оде́жду обагри́в, блаже́нне, обагре́ньми крове́й,/ соверши́л еси́ све́тльшую, Ника́ндре,/ отце́в, вопия́, Бо́же, благослове́н еси́.</p>
                <p>Приближа́ющеся огню́,/ несомне́нною любо́вию к Творцу́ не опали́стеся, вопию́ще, блаже́ннии:/ оте́ц на́ших Бо́же, благослове́н еси́.</p>
                <p>Пе́щи пла́мень, вам угото́ванный на муче́ние,/ преврати́сте на ро́су Ду́хом Вседе́тельным, вопию́ще:/ оте́ц на́ших Бо́же, благослове́н еси́.</p>
                <p>
                    <style>Богоро́дичен:</style> Воплоще́нное Сло́во ражда́еши несказа́нно, Чи́стая Де́во,/ зову́щия от смерти́ избавля́юща:/ оте́ц на́ших Бо́же, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя в пещи́,/ Рождество́ Богоро́дичо спасло́ есть:/ тогда́ у́бо образу́емое,/ ны́не же деи́ствуемое,/ вселе́нную всю воздвиза́ет пе́ти Тебе́:/ Го́спода пои́те дела́/ и превозноси́те Его́ во вся ве́ки.</emphasis>
                </p>
                <p>Стоя́ высоко́ на горе́, я́ко на све́щнице свети́льник, преподо́бне,/ всех помышле́ния ве́рою просвеща́л еси́,/ показу́я изря́днейше словесы́ и де́лы стезю́ жи́зни/ и возводи́ ты́я Боже́ственным сло́вом к высоте́ безстра́стия.</p>
                <p>Ум безстра́стием очи́щшему, бесе́довал еси́ Го́споду Вседержи́телю,/ от Него́же неизглаго́ланным, преподо́бне, науча́емь,/ проро́чески предглаго́лал еси́, просвеща́я ду́ши, я́ко велича́йш, всеблаже́нне, проро́к./ Тем тя согла́сно, ве́рнии, восхваля́ем.</p>
                <p>Постиго́ша мя ра́ны тя́жкия, и неду́зи разли́чнии смуща́ют;/ сих мя изба́ви, о́тче, молю́ся тебе́,/ я́ко от Бо́га прие́м, Иоанни́кие, благода́ть врачева́ти стра́сти/ и боле́зни ве́рных облегчева́ти.</p>
                <p>
                    <style>Тро́ичен:</style> Со все́ми Вы́шними во́инствы —/ Отца́, Сы́на и Свята́го Ду́ха —/ Тро́ицу Неразде́льную, Несозда́нное Божество́ песносло́вяще:/ Свят, Свят, Свят, возопии́м в ра́дости,/ еди́на Власть, Нача́ло и Ца́рство.</p>
                <p>
                    <style>Богоро́дичен:</style> Яви́лася еси́ А́нгелов превы́шшая, Бо́га неизрече́нно воплоти́вши,/ Того́ умоли́, Влады́чице Всенепоро́чная,/ плотски́х вы́шша страсте́й бы́ти мя умо́м,/ высото́ю смире́ния,/ песносло́вяща Твою́ велича́йшую благода́ть.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Изба́вителю всех, Всеси́льне,/ посреде́ пла́мене благоче́ствовавшия,/ снизше́д, ороси́л еси́/ и научи́л еси́ пе́ти:/ вся дела́ благослови́те, по́йте Го́спода.</emphasis>
                </p>
                <p>Иера́рх че́стен был еси́,/ ника́коже чужде́ю кро́вию, свое́ю же, Ника́ндре, вшед в Го́рний храм и поя́:/ благослови́те вся дела́ Госпо́дня Го́спода.</p>
                <p>На седа́лищи, восхвали́в Го́спода, пресви́теров Ерме́й сла́вный,/ удобри́вся кро́вию муче́ния, зове́т:/ благослови́те вся дела́ Госпо́дня Го́спода.</p>
                <p>Свяще́нно предсоверша́юще свята́я,/ же́ртвы честны́я яви́стеся/ и в воню́ принесо́стеся благово́ния Го́споду, вопию́ще:/ благослови́те вся дела́ Госпо́дня Го́спода.</p>
                <p>
                    <style>Богоро́дичен:</style> Зол мои́х пучи́ну изсуши́,/ благоутро́бия пучи́ну ро́ждшая, Изба́вителя и Го́спода,/ Ему́же вопие́м, Де́во:/ вся дела́ благослови́те Госпо́дня Го́спода.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
                </p>
                <p>Укрепи́ся Бо́гу, ум твой утверди́вшу удержа́ти стра́сти,/ А́нгел в телеси́ отсю́ду, о́тче, ты был еси́,/ и со А́нгелы на Небесе́х живе́ши всегда́,/ сла́вы Престо́лу предстоя́ и Све́та невече́рняго исполня́емь.</p>
                <p>Яко́же на Небеси́, в гора́х и верте́пах всели́лся еси́, преподо́бне:/ тем укроти́шася тебе́ ди́вии зве́рие,/ покори́вшу стра́сти душе́вныя, неудо́бь покори́мыя, Иоанни́кие, и пра́ведну же бы́вшу./ Сего́ ра́ди ве́рно тя почита́ем.</p>
                <p>Твоя́ свяще́нныя и святы́я мо́щи во гро́бе лежа́ще,/ неду́ги погружа́ют и попаля́ют полки́ де́монския всегда́,/ му́дре Иоанни́кие,/ Бо́жиею благода́тию источа́ют всем врачева́ния,/ ве́рно тя при́сно блажа́щим.</p>
                <p>Уже́ Христу́ приближа́яся я́снше и чи́стше,/ помяни́ ве́рою тя помина́ющих, Иоанни́кие,/ грехо́в проще́ния нам прося́, и неду́гов всех избавле́ния,/ и Небе́снаго Ца́рствия селе́ние.</p>
                <p>
                    <style>Богоро́дичен:</style> Просвети́, Чи́стая, души́ моея́ о́чи, Свет ро́ждшая,/ да не пости́гнет мя грехо́вная тьма тяжча́йшая,/ ниже́ глубина́ покры́ет мя отча́яния,/ но Ты мя спаси́ и окорми́ ко приста́нищу Боже́ственнаго хоте́ния.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Е́ва у́бо неду́гом преслуша́ния/ кля́тву всели́ла есть,/ Ты же, Де́во Богоро́дице,/ прозябе́нием чревоноше́ния ми́рови благослове́ние процвела́ еси́./ Тем Тя вси велича́ем.</emphasis>
                </p>
                <p>На дре́ве, му́дре, терпели́вно растяга́емь и свеща́ми опаля́емь,/ ро́су Небе́сную прия́л еси́ руко́ю А́нгельскою, му́чениче Ника́ндре,/ паля́щия же ме́ртвы показа́л еси́ живоно́сными твои́ми моли́твами.</p>
                <p>Ви́дестеся виде́ние стра́шно:/ обнажа́еми, и безслове́сным привязу́еми,/ и на мно́жайше, страстоте́рпцы, влеко́ми,/ и це́ли явля́еми, огню́ приближа́ющеся, и неопаля́еми,/ Ду́хом Боже́ственным соблюда́еми.</p>
                <p><style>Днесь</style> Ми́рская свяще́нная митропо́лия пра́зднует велегла́сно,/ град всяк на весе́лие созыва́ющи,/ в па́мяти ва́шей сей, всехва́льнии,/ в не́йже свяще́нное ва́ше страда́ние соверши́сте.</p>
                <p>Отве́рзеся вам Не́бо, и А́нгели восхожде́нию восплеска́вше,/ чи́ни преподо́бных и пра́ведных возвесели́шася, взыгра́шася му́ченицы;/ с ни́миже все́льшеся, помяни́те помина́ющия вас, святи́и.</p>
                <p>
                    <style>Богоро́дичен:</style> Све́том мя озари́ Твои́м, Всенепоро́чная, ро́ждшая Свет непристу́пный,/ разжени́ о́блаки души́ моея́, и тьмы мя исхити́, молю́ся,/ и Боже́ственнаго спасе́ния сподо́би, Пречи́стая, Еди́на Присноде́во.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Благода́ть преизбы́сть Бо́жия в души́ твое́й, му́дре Иоанни́кие, безпло́тно живу́ща./ Тем чту́щия тя страсте́й изба́ви те́мных облако́в,/ к ти́хому приста́нищу вводя́ и отгоня́я полки́ де́монския.</p>
                <p>
                    <style>Богоро́дичен:</style> Сотвори́ и́стинно с Тобо́ю вели́чия Сын предве́чный О́тчим сове́том:/ Жизнь бо нетле́нную без стра́сти родила́ еси́/ и пребыла́ еси́ я́коже пре́жде рождества́, ма́терских избе́гше боле́зней,/ и Де́ва, па́ки по рождестве́ пребы́вши Де́ва.</p>
                <p>
                    <style>На стихо́вне Окто́иха. Сла́ва, глас 6:</style>
                </p>
                <p>Е́же по о́бразу соблю́д невреди́мо,/ ум — влады́ку над страстьми́ па́губными по́стнически поста́вив,/ во е́же по подо́бию я́коже мо́щно возше́л еси́,/ му́жески бо естество́ пону́див,/ потща́лся еси́ ху́ждшее покори́ти лу́чшему/ и плоть порабо́тити ду́ху./ Те́мже мона́шествующих яви́лся еси́ верх,/ жи́тель пусты́нный, благотеку́щих обучи́тель,/ прави́ло доброде́телей изве́стнейшее,/ и ны́не на Небесе́х зерца́лом разре́шшимся,/ о́тче наш Иоанни́кие,/ чи́сте зри́ши Святу́ю Тро́ицу,/ моля́ся непосре́дственне/ о и́же ве́рою и любо́вию чту́щих тя.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Все отло́жше:</p>
                <p>Ору́жие, я́коже рече́ Симео́н,/ се́рдце Твое́ про́йде, Пречи́стая Влады́чице,/ егда́ узре́ла еси́ из Тебе́ Возсия́вшаго неизрече́нным сло́вом,/ от беззако́нных я́ко осужде́на,/ возноси́ма на Кресте́,/ о́цтом и же́лчию напая́емаго,/ ре́бра же пробода́ема,/ и ру́це и но́зе пригвожда́емы,/ и, рыда́ющи, восклица́ше,/ ма́терски вопию́щи:/ что сие́, Ча́до сладча́йшее, но́вое та́инство?</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Проки́мен, глас 7: </style>Честна́ пред Го́сподем смерть преподо́бных Его́. 
                    <style>Стих:</style> 
                    Что возда́м Го́сподеви о всех: 
                    <style>Апо́стол к Гала́том, зача́ло 213. </style>
                    Аллилу́ия,
                    <style>глас 6: </style>
                    Блаже́н муж, боя́йся Го́спода: 
                    <style>Стих:</style> 
                    Си́льно на земли́ бу́дет се́мя Его́. 
                    <style>Ева́нгелие от Матфе́я, зача́ло 10. Прича́стен: </style>
                    В па́мять ве́чную:</p>
                <p>
                    <strong>Преподобный Иоанникий Великий </strong>родился в Вифинии в 752 году в селении Марикати (Малая Азия). Родители его — Миритрикий и Анастасия — были бедны и не могли дать сыну даже начального образования. С детства он должен был пасти домашний скот — единственное достояние семьи. Любовь к Богу и молитва всецело владели душой отрока Иоанникия. Часто, осенив стадо крестным знамением, он уходил в уединенное место и целый день молился, и ни вор, ни зверь не приближались к его стаду.
                    <strong/></p>
                <p>По приказу императора Льва IV (775—780), многочисленные послы собирали по городам и селениям лучших юношей страны на военную службу. В императорское войско был принят и юноша Иоанникий. Он заслужил своим добрым нравом любовь сотоварищей и как храбрый воин был страшен врагам. Прослужил святой Иоанникий в императорском войске 6 лет и невольно участвовал в преследовании иконопочитателей. Однажды он встретил святого подвижника, который обличил его в иконоборчестве. Военная служба стала тяготить Иоанникия, душа его жаждала покаянного подвига и уединения. И Господь призвал Своего раба к Себе на служение.</p>
                <p>Преподобный Иоанникий, отрекаясь от мира, намеревался сразу уйти в пустыню. Однако, по совету опытных в монашеском делании старцев, он еще два года прожил в монастыре. Здесь святой привыкал к иноческому послушанию, к монашеским уставам и правилам, научился грамоте, выучил наизусть тридцать псалмов Давида. После этого, по внушению Божию, преподобный удалился в пустыню. Три года пробыл он в глубоком уединении, лишь раз в месяц пастух приносил ему немного хлеба и воды. День и ночь проводил подвижник в молитвах и пении псалмов. После каждого стиха псалмопевца преподобный Иоанникий творил молитву, которую в несколько измененном виде хранит Православная Церковь до сих пор: «Упование мое Отец, прибежище мое Христос, покров мой Дух Святой». Случайно встретив своих бывших товарищей по военной службе, святой покинул пустыню и удалился в Контурийские горы. Лишь через 12 лет подвижнической жизни отшельник принял монашеский постриг. Три года после пострижения провел святой в затворе, опутанный веригами, после чего отправился в Хелидон к великому постнику Георгию (память 21 февраля). Подвижники прожили вместе три года. За это время преподобный Иоанникий выучил всю Псалтирь. Достигнув глубокой старости, святой Иоанникий поселился в Антидиевой обители и пробыл там в затворе до своей кончины.</p>
                <p>70 лет провел в подвигах преподобный Иоанникий и достиг высокого духовного совершенства. По милости Божией, святой стяжал дар пророчества, как свидетельствовал ученик его Пахомий. Преподобный старец во время молитвы поднимался над землей. Однажды перешел разлившуюся в половодье реку. Святой мог сам становиться невидимым для людей и делать невидимыми других: так однажды преподобный вывел из темницы пленных греков на глазах у многочисленной стражи. Яд и огонь, которыми завистники хотели уничтожить святого, не причиняли ему вреда, хищные звери не трогали его. Известно, что он освободил остров Фас от множества змей. Преподобный Иоанникий спас юную монахиню, готовую покинуть монастырь ради замужества; он взял на себя мучившую девушку страсть, а сам постом и молитвой уничтожил вражеское нападение.</p>
                <p>Предузнав свою кончину, святой отошел ко Господу 4 ноября 846 года в возрасте 94-х лет.</p>
                <p>
                    <strong>Святые священномученики Никандр, епископ Мирский, и Ермей пресвитер (I)</strong>, ученики последователя и сподвижника первоверховного апостола Павла святого апостола Тита (память 25 августа), были рукоположены им в священный сан. Подвизаясь в неустанных пастырских трудах, святые многих язычников обратили ко Христу. За это они были схвачены и приведены на допрос к градоначальнику Ливанию. Ни уговоры, ни угрозы властей не склонили святых мучеников отречься от Христа. Тогда Ливаний приказал их пытать. Лютые, нечеловеческие муки вынесли святые: привязав к коням, волокли их по камням, тела рвали железными крючьями, бросали мучеников в горящую печь. Господь помог им вынести то, что человек своими силами вынести не может. Под конец мучители пронзили головы и сердца святых гвоздями и, бросив их в яму, засыпали землей.
                    </p>
            </section>
            <section>
                <title>
                    <p>В то́йже день 
                        <style>Свята́го и блаже́ннаго Си́мона, Христа́ ра́ди юро́диваго,</style>
                        Юрьеве́цкаго но́ваго чудотво́рца</p>
                </title>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>На</style> Го́споди, воззва́х: 
                    <style>стихи́ры, глас 6.</style></p>
                <p>
                    <style>Подо́бен:</style> Все упова́ние:</p>
                <p>Все жела́ние ко Христу́ име́л еси́,/ предразсужде́нному бо от блага́го сове́та твоего́/ после́довал еси́ произволе́нием,/ своего́ Творца́ присносу́ща ве́дая,/ во́лю Его́ испо́лнив,/ всех в ми́ре се́м красо́тных отве́рглся еси́,/ и и́же по естеству́ движе́ния/ не обрати́в в и́же чрез естество́,/ но в си́ех, и́же Созда́телю уго́дная ше́ствуя,/ нача́тое в де́ло произвести́ потща́лся еси́,/ Богоно́се Си́моне,/ во́льным бу́йством мир возненави́девый.</p>
                <p>Весь от ю́ности те́сный ше́ствовал еси́ путь,/ и́же суть страсте́м убива́тельный и губи́тельный,/ стоя́ние бо всено́щное,/ ме́ру во́дную и хле́ба ску́дость,/ подсмея́ния и поруга́ния,/ отсече́ние воль свои́х прираже́ний,/ терпе́ние, досажде́ния, нужду́,/ наготу́, и мраз, и зной,/ и про́чия ско́рби и искуше́ния,/ усе́рдно Христа́ ра́ди претерпе́л еси́,/ но блаже́н еси́, та́ко ходи́вый,/ я́ко твое́ есть ны́не Ца́рствие Небе́сное.</p>
                <p>Возсия́л еси́ в Георгиопо́ле,/ я́ко звезда́ пресве́тлая,/ Христо́с бо в тебе́ просла́вися,/ си́лу Свою́ в не́мощех твои́х соверши́вый,/ о́чи же Его́ на тя призре́ша,/ я́коже дре́вле на ни́щаго Ла́заря,/ егда́ от своего́ до́му изгна́вый ти́,/ подъя́т лише́ние супру́жницы,/ я́коже проре́кл еси́,/ Боже́ственным бо словесе́м той не внима́ше,/ я́ко обезче́стивый убо́гаго прогне́вает Сотво́ршаго и,/ но о на́с, тя честву́ющих, блаже́нне,/ со дерзнове́нием моли́ Христа́ Бо́га,/ Изба́вителя душ на́ших.</p>
                <p>Показа́ти всем хотя́ше Бог/ Себе́ от Своего́ человеколю́бия побежда́ема,/ я́коже дре́вле и о Ниневи́и рече́, я́ко разори́тся,/ и той не разори́ся, но одоле́ суду́ бла́гость,/ си́це и о твое́м, блаже́нне, гра́де сотвори́ся,/ внегда́ хотя́ше Вы́шний, твое́ исполня́я проро́чество,/ огне́м его́ наказа́ти,/ но ты, я́ко сострада́тельнейший,/ моли́твами, упова́я, о и́скренних подвиза́лся еси́,/ я́ко преодоле́ти твои́м мольба́м огня́ безсту́дству,/ хода́тай бо яви́лся еси́ и́стинен к Бо́гу о согреши́вших к Нему́.</p>
                <p>Богому́дре Си́моне,/ ты потща́лся еси́ пребы́ти, яко́в со́здан еси́,/ началообра́зную бо о́ну добро́ту и Ца́рский о́браз/ соблю́л еси́ непоро́чно,/ не низве́дся в безслове́сных ху́дость,/ тем, я́коже Дании́ла дре́вле зве́рие и отроко́в огнь,/ та́ко и тебе́, во́дное естество́ ходя́ща верху́/ сохрани́ неврежде́на, я́ко невеще́ственна,/ Сла́вимый бо тобо́ю просла́ви тя,/ но Того́ я́ко Бла́га со дерзнове́нием ны́не моли́/ о спасе́нии душ на́ших.</p>
                <p>Похвали́ти тя кто возмо́жет, о преподо́бне Си́моне?/ Я́ко бо во огне́,/ живо́т препроводи́л еси́ твой во мно́жестве, глаго́лю, искуше́ний,/ искуси́вся же, и победи́, я́коже И́ов,/ и нарече́ся све́тло при конце́ страда́льчеств,/ ни еди́нем от трясу́щих мно́гих су́щих поколе́блем,/ но мно́гим у́бо иску́сством искуси́теля поборе́й,/ смерть же тебе́ исхода́таивша,/ просты́ни не несподо́бил еси́,/ я́ко пока́явшася и уразуме́вша страда́нии та́йну,/ изве́стие сотвори́в ему́ неумале́нием издае́мых пе́нязей,/ прославля́ющу тя Спа́су душ на́ших.</p>
                <p>
                    <style>Сла́ва, глас 8:</style>
                </p>
                <p>Прииди́те, гражда́нствующии в Георгиопо́ле,/ вину́ ра́дости обре́тше духо́вныя,/ безстра́стна зде и бы́вша и позна́ннаго похваля́юще о Го́споде,/ возвесели́мся, сограждани́на сего́ себе́ нарица́юще,/ ны́не же кра́йняго ра́ди доброде́телей опа́сства,/ Го́рняго святы́х согражда́нства удосто́еннаго,/ сей бо блаже́нный, украше́нии добродете́лей потща́вся,/ о целому́дрии и чистоте́ попече́ся,/ не то́чию вне́шнее до́бре устро́и,/ но па́че потае́нный се́рдца челове́к в нем неокра́дом соблюде́ся,/ ничто́же бо и́но безстра́стие вмени́ бы́ти,/ ра́зве серде́чное ума́ Не́бо,/ и сего́ ра́ди плоть у́бо нетле́нну сотвори́в,/ ум же от тва́ри возвы́сив,/ вся же чу́вства тому́ покори́в,/ лицу́ же Госпо́дню ду́шу предста́вив,/ вы́ше своея́ кре́пости на Не́бо протя́жущуюся,/ воскресе́ние ду́ше пре́жде теле́снаго обре́те,/ к Нему́ же в дерзнове́нии мно́зе, я́ко дерзнове́ние иму́щу,/ к Жениху́ душ — Хри́сту, гряду́щему в полу́нощи,/ ужаса́ющеся вку́пе и ожида́юще/ Того́ ужа́снаго вои́стинну и стра́шнаго прише́ствия,/ вже́гше свещи́ своя́, еле́ем просвеще́нныя, возопие́м:/ блаже́нне и приснопа́мятне Си́моне,/ пла́чем зде посе́явый,/ но в ра́дости натрижне́ние восприе́млем,/ моли́ся ко Го́споду/ смири́тися и нам под кре́пкуто ру́ку Его́/ и спасти́ся душа́м на́шим.</p>
                <p>
                    <style>И ны́не, Богоро́дичен:</style> Царь Небе́сный:</p>
                <p>
                    <style>На литии́ стихи́ры, глас 1:</style>
                </p>
                <p>Да ра́дуется <style>Днесь</style> ве́рных мно́жество,/ обстоя́ще ра́ку уго́дника Христо́ва Си́мона,/ честна́, — приглаша́юще<a type="note" xlink:href="#note61">61</a>
                    —, пред Го́сподем смерть преподо́бных Его́,/ той бо прия́т от Подвигополо́жника Христа́ дар чу́дес,/ по преставле́нии бо свое́м многовре́менне боля́ща, я́влься, пресла́вно исцели́,/ и жену́, подо́бне боле́знующую,/ чуде́сным си явле́нием неду́га премени́,/ и разли́чная ина́я исцеле́ния,/ и очесе́м боле́знующим здра́вие подава́ет,/ и во вре́мя запале́ния гра́да очеви́ден бысть сострада́тель,/ в разли́чных бо ме́стех, ходя́, явля́яся,/ плач, я́коже Иереми́я о Иерусали́ме,/ та́ко он о свое́м гра́де творя́ше/ и ны́не мо́лится Го́сподеви поми́ловатися душа́м на́шим.</p>
                <p>
                    <style>Глас 2:</style>
                </p>
                <p>Христо́ва рачи́теля, прииди́те, Си́мона <style>Днесь</style> ублажи́м,/ вся кова́рства вра́жия низложи́вшаго/ и к высоте́ безстра́стия дости́гшаго ра́зума чистото́ю,/ апо́стольское завеща́ние де́лом испо́лнившаго,/ в ве́це бо сем юро́д бысть,/ я́ко да Бо́гови мудр бу́дет,/ тем и благода́тию Того́ проро́чески хотя́щая бы́ти предрече́,/ и челове́ческая помышле́ния не утаи́шася его́,/ и от истопле́ния вма́ле поги́бнути иму́щаго свободи́,/ и вели́кия реки́ широту́/ верху́ вод пре́йде, я́ко безвеще́ствен,/ я́коже иногда́ Иорда́н во преподо́бных изя́щнейшая<a type="note" xlink:href="#note62">62</a>
                    ,/ но и ны́не того́ призыва́ющим помо́щник обрета́ется/ и моли́твенник ко Го́споду о спасе́нии душ на́ших.</p>
                <p>
                    <style>Глас 7:</style>
                </p>
                <p>Твори́т Госпо́дь Вседержи́тель святы́м испове́дати,/ я́коже пи́сано есть вся чудеса́ Его́,/ возвеща́ет мимоше́дшая и бу́дущая/ и открыва́ет след та́йных и благове́рным дае́т прему́дрость,/ сия́ показа́ на рабе́ Свое́м блаже́ннем Си́моне,/ ему́же, я́ко ве́рну су́щу,/ дарова́ прему́дрость Свою́, в та́йне сокрове́нную,/ и я́ко юро́да су́ща от ми́ра избра́,/ да прему́дрыя посрами́т,/ зане́ бу́ее Бо́жие прему́дрее челове́к есть,/ и немощно́е Бо́жие крепча́е челове́к есть,/ того́ моли́твами, Му́дросте и Си́ло Бо́га и Отца́ И́же бысть,/ нам прему́дрость от Бо́га, пра́вда же, и освяще́ние, и избавле́ние,/ ди́вный во святы́х Свои́х/ удиви́ в нас бога́тыя Своя́ ми́лости, я́ко Человеколю́бец.</p>
                <p>
                    <style>Сла́ва, глас 5:</style>
                </p>
                <p>Целому́драго му́жа и до́блественна,/ и́же, я́ко Ла́заря, в напа́стех наказа́вшагося/ и, я́ко зла́то огне́м, злострада́нии очи́стившагося,/ <style>Днесь</style> в па́мяти его́, соше́дшеся, ублажи́м/ и, моля́щеся ему́, возопие́м:/ челове́че Бо́жий, Си́моне, всеблаже́нне,/ поне́же ве́мы, я́ко боле́зновавшая твоя́ зде душа́/ близ есть ны́не Бо́га,/ помяни́ в ве́чном сый ве́дре/ бу́рю жития́ на́шего су́етнаго/ и моли́ся о нас ко Христу́ Бо́гу,/ И́же Петра́ дре́вле, стра́ждуща в волна́х,/ погря́знути не попусти́вшу/ и тебе́, верху́ вод ходя́ща, невре́дна сохрани́вшу,/ да пода́ст нам втора́го Его́ прише́ствия присноча́ющим,/ нескве́рным и непоро́чным обрести́ся в ми́ре/ и спасти́ся душа́м на́шим.</p>
                <p>
                    <style>И ны́не, Богоро́дичен, глас то́йже:</style>
                </p>
                <p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый, сте́ну необори́мую,/ тве́рдую Предста́тельницу и прибе́жище душ на́ших.</p>
                <p>
                    <style>На стихо́вне стихи́ры, глас 8. Самогла́сен:</style>
                </p>
                <p>Блаже́нне Си́моне му́дре,/ основа́ние положи́в доброде́телей,/ е́же дре́вняго челове́ка совлещи́ся с похотьми́/ и во Христа́ — Истину облещи́ся,/ и сего́ ра́ди обличи́л еси́ мно́гая враго́в ополче́ния/ и ми́ра пре́лесть юро́дством во́льным оплева́л еси́,/ моли́ спасти́ся душа́м на́шим.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Богоно́се и преблаже́нне Си́моне,/ ты слеза́ми зе́млю омака́ше,/ не дал еси́ сна твои́ма очи́ма,/ ниже́ ве́ждома дрема́ния,/ серде́чное же́лание явли́я ко Христу́ Бо́гу,/ Его́же возлюби́л еси́/ и вся́кия доброде́тели вид испра́вил еси́,/ тем тя ублажа́ем,/ Христа́ велича́юще, Тя просла́вльшаго.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Блаже́нне Си́моне чу́дне,/ ты у́бо, возше́д на ле́ствицу доброде́телей,/ по ней же к Го́рнему восте́кл еси́ Иерусали́му/ и та́мо узре́л еси́/ прежела́емое Влады́ки и Цари́ Христа́ кротча́йшее лице́,/ ти́хима очи́ма Си Боже́ственными взира́юще на тя,/ Его́же моли́ блаже́нныя той и нам сла́вы не отпа́сти,/ ниже́ искуше́ния прия́ти ве́чных и непостоя́нных мук,/ но спасе́ние получи́ти/ и со избра́нными ве́чная блага́я и ве́лию ми́лость.</p>
                <p>
                    <style>Сла́ва, глас 6:</style>
                </p>
                <p><style>Днесь</style> верхо́внаго в му́ченицех/ присносла́внаго Гео́ргия/ град, нарече́нный именова́нием святы́м,/ в па́мять тезоиме́ннаго,/ юро́дственно в нем пожи́вша,/ торжество́ све́тлое составля́ет,/ и гроб его́, обстои́м, зри́тся,/ и́же ясне́е трубы́ гласи́щ,/ свои́ согра́жданы уча́щ подо́битися житию́ его́ доброде́тельному,/ гряде́т бо,— глаго́лет,— хотя́й воста́вити вся́, во гробе́х спя́щия,/ всем вся, я́ко на ме́риле положи́ти пра́ведным Судо́м:/ и одея́ние, и сло́во, и размышле́ние,/ еди́но бо и коне́чное Суди́ще всех ожида́ет вои́стинну стра́шное,/ па́че же сего́ ра́ди и страшне́йшее,/ зане́же пра́ведно тогда́шния у́бо неисповеди́мыя нужды́ избежа́ти нам,/ о уго́дниче Спа́сов Си́моне,/ помина́й о нас ко Го́споду,/ и да сподо́бит ны в тре́петное Его́ прише́ствие/ сре́сти Его́ на о́блацех со святы́ми Его́ в ра́дости,/ с ни́ми же ты ны́не ра́дуешися,/ ожида́я коне́чнаго воздая́ния/ во о́бщее всех воскресе́ние.</p>
                <p>
                    <style>И ны́не, Богоро́дичен.</style>
                </p>
                <p>
                    <style>Тропа́рь, глас 8:</style>
                </p>
                <p>Я́ко вои́стинну гла́са апо́стольскаго/ послу́шатель был еси́, блаже́нне Си́моне,/ Христа́ бо ра́ди изво́лив име́ти бу́йство,/ в не́мже соблю́л еси́ твоя́ к Бо́гу доброде́тели, посреде́ молв некра́домы,/ терпе́нием у́бо пачеесте́ственным Христа́ подража́в,/ посрами́л еси́ льсти́ваго всю горды́ню,/ тем и в лю́тых ра́нах, я́коже дре́вний Ла́зарь,/ в не́дра Авраа́мля пресели́лся еси́,/ иде́же и ны́не утеша́яся, посеща́й град твой,/ почита́ющий любо́вию святу́ю па́мять твою́.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-й кафизме седа́лен, глас 1:</style>
                </p>
                <p>Измла́да разуме́в твою́ кро́тость и незло́бие, Си́моне всече́стне,/ Еди́н преблаги́й Бог от лука́вства посреде́ мяте́жнаго ми́ра невре́дна тя соблюде́/ и сла́вы сподо́би тя страда́ний твои́х ра́ди,/ о всех нас не премолчи́, Влады́ку бла́жащи.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Цари́цу Де́ву Тя пропове́дует Дави́д, Пречи́стая, чи́сту,/ те́мже молю́ся Ти, Небе́снаго мя Ца́рствия сотвори́ насле́дника,/ я́ко да ублажа́ю Тя.</p>
                <p>
                    <style>По 2-й кафи́зме седа́лен, глас 3:</style>
                </p>
                <p>Чуде́с прия́л еси́ Боже́ственную благода́ть, Богому́дре чудотво́рче Си́моне,/ вся ве́рных стра́сти очища́я и ду́хи лука́вства потребля́я,/ сего́ ра́ди тя воспева́ем я́ко уго́дника Христо́ва приснопа́мятна.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Недомы́слимо и непостижи́мо есть, Влады́чице Богоблагода́тная,/ соде́ланное на Тебе́ стра́шное та́инство,/ и́бо Необыме́ннаго Бо́га заче́нши,/ родила́ еси́, пло́тию обложе́на от чи́стых крове́й Твои́х,/ Его́же, Чи́стая, я́ко Сы́на Твоего́ при́сно моли́ спасти́ ду́ши на́ша.</p>
                <p>
                    <style>По полиеле́и седа́лен, глас 4:</style>
                </p>
                <p>Посто́м и воздержа́нием, и на земли лега́нием увяди́л еси́ плотски́я стра́сти,/ ду́шу же просвети́л еси́/ и на Небесе́х от Христа́ вели́ко возме́здие восприя́л еси́,/ тем досто́ин сосу́д чуде́с и по кончи́не яви́лся еси́ притека́ющим к моще́м твои́м, преблаже́нне,/ моли́ Христа́ Бо́га грехо́в оставле́ние дарова́ти/ почита́ющим лю́бовию свя́тую па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Обнови́ла еси́, Пречи́стая, Боже́ственным Твои́м рождество́м/ истле́вшее страстьми́ земноро́дных ме́ртвенное существо́/ и возста́вила еси́ вся от сме́рти к жи́зни нетле́нней,/ тем Тя по до́лгу ублажа́ем вси, Де́во Препросла́вленна, я́коже прорекла́ еси́.</p>
                <p>
                    <style>Степе́нна 4-го гла́са, 1-й антифо́н. Проки́мен, глас 7: </style>Возвесели́тся пра́ведник о Го́споде/ и упова́ет на Него́. 
                    <style>Стих:</style> 
                    Услы́ши, Бо́же, глас мой,/ внегда́ моли́ти ми ся к Тебе́. 
                    <style>Ева́нгелие от Луки́, зача́ло 44.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>И́же себе́ сама́го позна́вый/ во вся́ком чу́встве души́ Си́мон ди́вный,/ на земли́ се́я простоту́ во́льнаго юро́дства,/ и́мже смиренному́дрие процвести́ сотвори́/ и тем пости́же стра́ха Госпо́дня ра́зум,/ си́м же ше́ствовав,/ во врата́ любве́ доспе́в чи́стыя, ми́лостивый,/ и нетле́нныя чистоты́ бысть сокро́вище некра́домо/ и та́ко ду́хов нечи́стых лука́вству одоле́ благочести́вым худо́жеством,/ того́ моли́твами,/ о Тро́ице Свята́я и покланя́емая и долготерпели́вая,/ всем в бу́дущий век позна́тися иму́щая,/ о́вем у́бо сия́нием, о́вем же муче́нием,/ мо́лим Тя пе́рваго у́бо рече́ния прича́стники ны сотвори́,/ друга́го же свобожде́ны покажи́/ вели́кия ра́ди ми́лости Тво́ея.</p>
                <p>
                    <style>Кано́н Богоро́дице со ирмосо́м на 6 и свята́го Си́мона кано́н на 8, глас 8, его́же краестро́чие: </style>Блаже́нному четвери́цу десяти́ц ги́мнов приноша́ю.</p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Сокруши́вшему бра́ни мы́шцею Свое́ю/ и прове́дшему Изра́иля сквозе́ Чермно́е мо́ре,/ пои́м Ему́ я́ко Изба́вителю на́шему Бо́гу,/ я́ко просла́вися.</emphasis>
                </p>
                <p>Бо́жию си́лу — Христа́, и Бо́жию прему́дрость:/ нача́ло ми прему́дрости — стра́х Тво́й,/ и́мже уклони́тися от зла весть кто одесны́м придержа́щихся, —/ пода́ти молю́,/ во е́же бы́ти ему́ и к соверше́нству каса́емых споспе́шника.</p>
                <p>Любому́дрие от младе́нства, блаже́нне, возыме́л еси́,/ е́же есть поуче́ние сме́ртное,/ от добро́ты же зри́мых Предо́браго позна́в, Безконе́чнаго, и Превели́каго,/ и всяк ра́зум во мно́жестве си́лы Своея́ превосходя́щаго Бо́га,/ потща́лся еси́ души́ добро́ту непоро́чну стяжа́ти.</p>
                <p>Алфави́т приско́рбнаго жития́,/ его́же ле́ствицы чу́дный предложи́ списа́тель,/ неукло́нно соверши́ти сподо́бился еси́, Си́моне приснопа́мятне,/ простоты́ с незло́бием и безстра́стия дом быв/ и подража́тель Влады́чен от по́мощи Влады́чни.</p>
                <p>
                    <style>Тро́ичен:</style> Жела́ний всех кра́йнейшее — Вседержи́теля Бо́га,/ в Тро́ице у́бо Лиц Ипоста́сьми разделя́емаго, ве́рнии, просла́вим,/ Еди́наго же, Боже́ственным Естество́м Су́ща,/ Безнача́льна, Присносу́щна, Непости́жна и Несказа́нна.</p>
                <p>
                    <style>Богоро́дичен:</style> Еди́ну наде́жду ве́рных и к Бо́гу Хода́тайцу воспои́м Влады́чицу ми́ра,/ спа́сшися Пречи́стым Рождество́м Ея́:/ ра́дуйся,— вопию́ще Арха́нгельский глас,— всея́ тва́ри Честне́йшая,/ Госпо́дь с Тобо́ю и Тебе ра́ди с на́ми, спаса́й нас.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Утверди́ся се́рдце мое́ во Го́споде,/ вознесе́ся рог мой в Бо́зе мое́м,/ разшири́шася на враги́ моя́ уста́ моя́,/ возвесели́хся о спасе́нии Твое́м.</emphasis>
                </p>
                <p>Нача́ло спасе́ния — страх Госпо́день име́в,/ и́мже огражде́н, в ненаселе́нная еди́н поте́кл еси́ места́,/ иде́же я́коже дре́вле Е́здра, нощь и зау́тра бу́дущи,/ пребыва́л еси́, моля́ся,/ я́ко да пока́жет Вы́шний све́тлость и вели́чество Небе́снаго Сио́на.</p>
                <p>Не обучи́лся еси́ ле́ности, блаже́нне,/ но терпе́нию Христа́ ра́ди,/ ве́дяше предпи́санное, я́ко терпели́в муж — мног в му́дрости,/ ю́же скрыл еси́, я́ко би́сер, в та́йне бу́йства,/ егда́ от текто́нов<a type="note" xlink:href="#note63">63</a>, обре́тшихся в пусты́ни, пре́дан,/ да в разумля́ешися от пресви́тера.</p>
                <p>О́браз Бо́жий — тебе́ сама́го — опа́сно ве́дая,/ оста́вил еси́ вре́менная, де́латель быв к Бо́гу подо́бия,/ от произволе́ния бо исправли́л еси́ до́лжное/ и, в селе́ живи́ и во град преше́д, неизме́нно,/ я́ко сбы́тися на тебе́ рече́нному:/ жела́ния благочести́вых наслажда́ют ду́шу.</p>
                <p>
                    <style>Тро́ичен:</style> Му́дрость, Си́лу, Свет и Жизнь —/ Сло́во Бо́жие — прославля́ти, ве́рнии, усе́рдствуим,/ благоволе́нием бо Безнача́льнаго о́тца́ и соде́йством Свята́го Ду́ха/ свободи́ ны, земноро́днии, от рабо́ты вра́жия, я́ко Человеколю́бец,/ нося́й вся глаго́лом си́лы Свое́й.</p>
                <p>
                    <style>Богоро́дичен:</style> Углебо́х в тиме́нии дел мои́х злых,/ сего́ ра́ди недоумева́ю, помышля́я страх, хотя́щий бы́ти согреша́ющим,/ но иму́щая бе́здну благосты́ни, Влады́чице Всеми́лостивая,/ к покая́нию наста́ви мя, я́ко вся могу́щая.</p>
                <p>
                    <style>Седа́лен, глас 8.</style>
                </p>
                <p>
                    <style>Подо́бен:</style> Повеле́нное та́йно:</p>
                <p>Повеле́нное Го́сподем прии́м в ра́зуме в кле́ти души́ своей,/ тща́нием крест Его́, е́же есть подража́ние спаси́тельнаго жития́ Его́,/ смиренному́дренно Си́мон блаже́нный понесе́,/ я́коже иногда́ гряды́й с села́ Кирине́й,/ Крест, нань возло́женный, по Гряду́щем на страсть во́льную, ноша́ше,/ и сего́ ра́ди блаже́н обре́теся, я́ко пло́ти не после́дова,/ и, чудеса́ ны́не точа́, весели́т взыва́ющия к нему́:/ ра́дуйся, уго́дниче Христо́в всече́стне.</p>
                <p>
                    <style>Други́й седа́лен, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Яви́лся еси́ чу́ден в терпе́нии твое́м,/ вся́чески Христу́ угоди́в, преблаже́нне Си́моне,/ му́дрою мы́слию утверди́л еси́ ду́шу твою́,/ порабо́тив плотска́я мудрова́ния ду́хови,/ избра́л еси́ благу́ю часть, е́же Бо́га ра́ди тружда́тися му́жески, глаго́лаше:/ а́ще и я́ра зима́, но сла́док рай,/ боле́зненно тружда́тися, но блаже́нно восприя́тие,/ те́мже, пра́ведне, моли́ Христа́ Бо́га спасти́ся душа́м на́шим.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Пое́м Тя, Богоневе́сто, Ма́ти Христа́ Бо́га,/ сла́вяще рождество́ Твое́ непостижи́мое,/ и́мже изба́вихомся от ле́сти диа́воли и вся́кия беды́, Влады́чице Богоро́дице,/ и ве́рою вопие́м Ти:/ поми́луй ста́до Твое́, Еди́на Всепе́тая.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди, слух Твой и убоя́хся,/ я́ко неизрече́нным сове́том,/ Бог Сый Присносу́щный,/ от Де́вы проше́л еси́, вопло́щься:/ сла́ва снизхожде́нию Твоему́, Христе́,/ сла́ва си́ле Твое́й.</emphasis>
                </p>
                <p>Чистоту́, я́же есть естества́ па́чеесте́ственное,/ вы́ше естества́ отверже́ние/ и безтеле́сным телесе́ ме́ртвеннаго и тле́ннаго пресла́вное вои́стинну обще́ние,/ чистолю́бец Си́мон возлюби́,/ жела́нием бо жела́ние возрази́/ и огнь веще́ственный невеще́ственным угаси́.</p>
                <p>Еди́не Безсме́ртный Царю́, И́стино и Бла́госте ве́чная,/ благослове́н еси́ и препросла́влен, я́коже рекл еси́ проро́ком,/ испо́лнил еси́ и ны́не в суббо́тствование благи́х дел,/ се бо призре́л еси́ на кро́ткаго, и молчали́ваго, и трепе́щущаго слове́с Твои́х, с ни́мже Тебе́ вопие́м, Христе́:/ сла́ва си́ле Твое́й.</p>
                <p>Та́йным поуче́нием Христо́в раб — нача́ло у́бо блаже́ннаго незлобоиме́ния,/ а́ще и в го́рести души́ и боле́зни,/ оба́че со благода́рствием безче́стие и поруга́ние от просты́я приима́ше,/ одоле́в же про́чее, без печа́ли пребыва́я,/ и я́коже благохвале́нием красу́яся, и поя́ше Го́сподеви:/ сла́ва си́ле Твое́й.</p>
                <p>
                    <style>Тро́ичен: </style>Вси ве́рнии, со стра́хом просла́вим Святу́ю Тро́ицу,/ покланя́ющеся Отцу́, и Сы́ну, и Свято́му Ду́ху,/ в Сы́не Отца́ зна́юще, в Ду́се Сы́на,/ в Я́же ве́ровахом, И́мже счини́хомся,/ пре́жде, не́же разделя́ти, совокупля́юще, вопию́ще:/ Трисвяты́й Бо́же, сла́ва си́ле Твое́й.</p>
                <p>
                    <style>Богоро́дичен:</style> Еди́ну Богоро́дицу госпо́дственно и и́стинно/ Пресвяту́ю и Пречи́стую Де́ву Мари́ю, пропове́дающе, возвели́чим,/ из Нея́ бо воплоти́ся, О́тчих недр не отсту́пльше, Бо́жие Сло́во,/ неопи́санно и непости́жно, я́коже весть Сам,/ прие́м нача́ток на́шего смеше́ния — плоть, одушевле́нну душе́ю слове́сною же и у́мною,/ и спасе́ зову́щия Ему́:/ сла́ва си́ле Твое́й.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Мрак души́ моея́ разжени́, Светода́вче Христе́ Бо́же,/ началоро́дную тьму изгна́в бе́здны,/ и да́руй ми свет повеле́ний Твои́х, Сло́ве,/ да у́тренюя, сла́влю Тя.</emphasis>
                </p>
                <p>Рукоя́ть твою́, приснопа́мятне, с ра́достию ны́не восприе́млеши,/ ходя́ бо в ми́ре сем в соверше́ннем нестяжа́нии,/ не име́я где главы́ подклони́ти и пла́чем мета́я семена́ доброде́телей,/ утеше́ния ве́чнаго сподо́бился еси́.</p>
                <p>И́мство<a type="note" xlink:href="#note64">64</a>
                    и непости́жно Бо́жия про́мысла на тебе́ позна́ся, блаже́нне Си́моне,/ попусти́ бо тебе́, я́ко кре́пка во́ина и пра́ведна су́ща,/ напа́стем пре́дана бы́ти,/ я́ко да тая́щуюся в тебе́ доброде́тель пока́жет и́ным,/ я́коже и в И́ове.</p>
                <p>Цельбу́ дарова́л еси́ горта́ни пресви́тера,/ но не а́ки бу́йством содержи́мый,/ и́же и потече́ здрав яко секра́т<a type="note" xlink:href="#note65">65</a>
                    ко свои́м, пребыва́ющаго тя в су́щем по естеству́,/ я́ко голуби́цу посреде́ крагу́ев<a type="note" xlink:href="#note66">66</a>,/ в ми́ре сем наро́ду возвеща́юще.</p>
                <p>
                    <style>Тро́ичен:</style> Уче́ньми крася́щеся апо́стол, и проро́к, и учи́тель,/ испове́дуем и сла́вим Святу́ю Тро́ицу,/ я́ко Еди́н есть Бог,/ си́речь Еди́но Естество́ в Трех Ипоста́сех зна́ется же и есть,/ и я́ко Оте́ц, и Сын, и Святы́й Дух по всем Еди́но суть,/ кроме́ нерожде́ния, и рожде́ния, и исхожде́ния.</p>
                <p>
                    <style>Богоро́дичен:</style> Ду́ху Свято́му, я́коже Арха́нгел рече́, наше́дшу на Богоотрокови́цу,/ присени́ Ю Ипоста́сная Вы́шняго Му́дрость и Си́ла — Сы́н Бо́жий/ и созда́ Себе́ из нескве́рных и всечисте́йших крове́й Ея́ плоть одушевле́нну/ не се́менно, но соде́тельно во спасе́ние нас,/ покланя́ющихся Боже́ственному воплоще́нию Его́.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Я́коже проро́ка изба́вил еси́/ из глубины́ преиспо́дния, Христе́ Бо́же,/ и мене́ от грехо́в мои́х изба́ви, я́ко Человеколю́бец,/ и упра́ви живо́т мой, молю́ся.</emphasis>
                    <emphasis/>
                </p>
                <p>Е́же у́бо Ада́м имя́ше пре́жде преслуша́ния,/ сие́, блаже́нне Си́моне, ты соблю́л еси́,/ а́ще бо и на земли́, живя́, был еси́,/ но душе́вно А́нгелом сожи́тельствоваше, духо́вными пита́яся по́мыслы,/ наг простото́ю и жи́знию безхи́тростною.</p>
                <p>Созда́телю твоему́ угожда́я,/ был еси́ незло́бив, прав, кро́ток, смиренному́др,/ вся́кою доброде́телию освяще́н,/ по о́бразу бо, е́же есть у́мное и самовла́стное, соблю́л еси́ невреди́мо,/ по подо́бию же, е́же есть доброде́телию, по возмо́жному Бо́гови угоди́л еси́.</p>
                <p>Язы́к твой, преподо́бне, на таи́нственное славосло́вие Бо́жие отлучи́л еси́,/ и́мже и проре́кл еси́ озло́бившему тя лише́ние супру́жницы/ и Ло́нгину предвозвести́л еси́ ку́пли приобре́тение и к свои́м здра́вое возвраще́ние,/ я́ко бо настоя́щая, открове́ния тебе́ бы́ша бу́дущая.</p>
                <p>
                    <style>Тро́ичен:</style> Тро́ице Свята́я и Пресу́щественная,/ Пребоже́ственная, Преблага́я, Препо́лная,/ вся нача́ла и чи́ны определя́ющая/ и вся́кому нача́лу и чи́ну Непостижи́мая,/ Ца́рствующая Безконе́чным и Безсме́ртным Ца́рством,/ поми́луй ны, Тя ве́дущия, И́стиннаго Бо́га на́шего.</p>
                <p>
                    <style>Богоро́дичен:</style> Из Тебе́ возсия́ Пра́ведное Со́лнце — Иису́с Госпо́дь, Царь Сла́вы, Присноде́во Богоро́дице,/ к Нему́же Ма́тернюю Твою́ о нас, гре́шных, принеси́ моли́тву,/ да спасе́т ны, я́ко Человеколю́бец, сла́вящия Тя,/ влады́чествующую все́ми тва́рьми, ви́димыми и разумева́емыми.</p>
                <p>
                    <style>Конда́к, глас 4.</style>
                </p>
                <p>    Подо́бен: Вознесы́йся:</p>
                <p>Возгоре́вся раче́нием Го́рним,/ же́стость<a type="note" xlink:href="#note67">67</a>
                    во́льнаго юро́дства па́че все́х сла́дких ми́ра предпоче́л еси́,/ отону́дуже повину́ся ти огнь,/ от его́же запале́ния град твой Ю́рьевец изба́вил еси́,/ и во́ды немо́кренно, я́ко по су́ху, преше́л еси́,/ и хотя́щия бы́ти предре́кл еси́,/ просла́вльшу тя та́ко Бо́гу,/ к Нему́же моля́ся, и о нас, пою́щих тя,/ блаже́нне Си́моне, помина́й.</p>
                <p>
                    <style>И́кос:</style>
                </p>
                <p>И́же до тре́тияго Небесе́ восхище́нный в рай,/ сокро́вищу духо́вному в скуде́льных сосу́дех обрета́тися сказу́ет,/ о́бразно предначерта́ бу́йство, е́же не́ции возыме́ша святи́и,/ в не́мже сокро́вище Боже́ственных дея́ний неявле́нне соблюдо́ша,/ от ни́хже Си́мон Юрьеве́цкий в во́льном свое́м юро́дстве/ Небе́снаго Бо́га Отца́ Ипоста́сней Му́дрости и Си́ле/ па́че вся́каго плодоприноше́ния, плоды́ жития́ своего́ принесе́,/ я́же стяжа́ во труде́х, бде́ниях же и слеза́х,/ во гла́де и жа́жде, зиме́ и наготе́,/ пха́ниях, руга́ниях же и ра́нах,/ его́же Изба́витель от ми́ра я́ко юро́да избра́,/ ему́ су́ща прему́дра, и просла́ви,/ про́чая же услы́шите, ели́ка ди́вный сей,/ ме́ртвость Го́спода Иису́са нося́, чудоде́йствова в житии́ свое́м,/ па́че же и по преставле́нии при́сно то́чит цельбы́,/ к нему́ же мы приле́жно воззове́м:/ блаже́нне и пра́ведне Си́моне,/ ко Го́споду моля́ся, и о нас, хва́лящих тя, помина́й.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>На по́ле Деи́ре иногда́ мучи́тель/ пещь поста́ви на муче́ние Богоно́сных,/ в не́йже три о́трока песносло́вяху Еди́наго Бо́га,/ тро́ично воспева́ху, глаго́люще:/ оте́ц Бо́же, благослове́н еси́.</emphasis>
                </p>
                <p>Ца́рствия Небе́снаго возжела́л еси́ бы́ти насле́дник,/ его́же зло́бою де́тствующии улуча́ют/ и сего́ ра́ди, младе́нческое незло́бие име́в,/ простоту́, кро́тость же и ти́хость стяжа́л еси́,/ я́ко терпе́нию утвержде́ние,/ воспева́я благи́х Да́телю:/ отце́в Бо́же, благослове́н еси́.</p>
                <p>Гра́ду Ю́рьевцу озаре́ние показа́лся еси́, Си́моне Богому́дре,/ я́коже бо узре́ тя Петр о́ный,/ путеше́ствующа по во́дам великоре́чным, я́ко невеще́ственныма нога́ма:/ о, коль ди́вен еси́, Го́споди, во святы́х Свои́х,/ — возопи́;/ тре́петен же быв, славосло́вляше воспе́таго отце́в Бо́га благослове́ннаго.</p>
                <p>Ипоста́си О́тчия хара́ктире и осия́ние сла́вы Его́,/ жуву́щая Му́дросте и Си́ло, и́стово Ипоста́сное, Суще́ственное,/ Иису́се Бо́же, мо́лим Тя, Животе́ и Воскресе́ние на́ше,/ испо́лнитися на нас Твоему́ чрез проро́ка Твоего́ обетова́нию,/ е́же не погуби́ти ны за на́ша беззако́ния,/ ра́ди послужи́вшаго Ти в преподо́бии и пра́вде,/ обре́тшагося во гра́де сем, я́коже зерно́ на гро́зде.</p>
                <p>
                    <style>Тро́ичен:</style> Моли́твенников Твои́х не забу́ди гла́са, Тро́ице Пресвята́я,/ вся́ бо, ели́ка хо́щеши, мо́жеши,/ поми́луй Богосло́вящия Тя, О́тче, Сло́ве, Уте́шителю,/ Еди́но Божество́, Еди́но Госпо́дьство, Еди́но Ца́рство/ в Трех Соверше́нных Ипоста́сех несли́тно соедине́нных,/ зна́емо же и покланя́емое от всего́ слове́снаго зда́ния.</p>
                <p>
                    <style>Богоро́дичен:</style> Наде́жда ненаде́жных Ты еси́, Блага́я Богоро́дице,/ поми́луй ста́до Твое́, Богора́дованная,/ ве́си у́бо, Цари́це, я́ко неизле́чными грехо́в ра́нами изнуря́еми/ и ко врато́м поги́бели доспе́хом,/ Твое́ стра́шное и еди́но предста́тельство в по́мощь призыва́ем,/ не отри́ни достоя́ние Твое́,/ но спасе́ния сподо́би, во ве́ки Тя благословя́щее.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Разжжи́те пещь седмери́цею,/ до́ндеже до конца́ разгори́тся,— мучи́тель рече́ халде́ом, —/ Ана́нию, Аза́рию и Мисаи́ла, вложи́те я в ню,/ и́же о́бразу злато́му не поклони́шася, но глаго́лаху:/ мы Бо́га и́мамы на Небесе́х,/ Ему́же слу́жим и покланя́емся.</emphasis>
                </p>
                <p>Объя́тиями свои́ми прие́мля младе́нцы,/ ро́ждшими приноси́мыя к тебе́,/ и́мже, по предопределе́нию Бо́га, ве́дети тебе́ даю́щаго открове́ние,/ о житии́ их преподава́л еси́,/ чудеса́ чудесе́м тобо́ю после́доваша:/ от ни́хже бо отвраща́лся еси́/ печа́ли се́товное о хотя́щей на ча́да их приити́ сме́рти прие́млюще,/ прине́сшия я же́ны отхожда́ху,/ но сла́ва та́ко тя просла́вльшему Бо́гу,/ Ему́же слу́жим и покланя́емся во ве́ки.</p>
                <p>Вои́стинну испо́лнися на тебе́ Боже́ственный глас:/ претерпе́вый, — бо рече́, — до конца́, той спасе́тся./ Зимы́ бо лю́тость и зной до́блественно, я́коже в чужде́м телеси́,/ и наготу́, и необуве́ние, пост же и воздержа́ние,/ пха́ние же и уничиже́ние Христа́ ра́ди терпе́л еси́/ да́же до соверше́ния жи́зни твоея́,/ но ны́не тя гре́ет с Ла́зарем и Андре́ем ло́но Авраа́мле,/ с ни́ми же помина́й нас ко Го́споду,/ Ему́же слу́жим и покланя́емся во ве́ки.</p>
                <p>Пострада́л еси́ непра́ведное озлобле́ние и ра́ны,/ в ни́хже и ду́шу твою́, блаже́нне, испусти́л еси́,/ оба́че во ве́ки живе́ши и от Го́спода мзда твоя́,/ прия́л бо еси́ Ца́рствие, благоле́пие и вене́ц добро́ты от руки́ Вседержи́телевы/ и благослове́ние Его́ на тебе́ возсия́/ и чуде́с де́тельми тя́ обогати́, превознося́ща Его́ во ве́ки.</p>
                <p>
                    <style>Тро́ичен:</style> Ру́це мои́ воздева́ю к Тебе́, Триипоста́сному Бо́гу, даю́щему ми ра́зум,/ воздаю́ Ти сла́ву, Трисо́лнечный Царю́,/ Ты бо вели́к еси́ па́че всех дел Твои́х,/ стра́шен еси́, Го́споди, зело́ и чу́дно може́ние Твое́,/ кто́ же насы́тится, поя́ сла́ву Твою́,/ сего́ ра́ди испове́м Ти ся и восхвалю́, недосто́йный,/ земля́ сый и пе́пел,/ и благословлю́ И́мя Твое́ Пресвято́е, Го́споди, и покланя́юся во ве́ки.</p>
                <p>
                    <style>Богоро́дичен:</style> Избавле́ния ра́ди сме́ртнаго молю́ся Тебе́,/ Всеси́льней Ма́тери Бо́га Сло́ва:/ не оста́ви мя во дни́ скорбе́й и во вре́мя го́рдых без по́мощи/ и изми́ мя, Влады́чице, от вре́мене лука́вна,/ весь мир спа́сшая Боже́ственным Плодо́м чре́ва Твоего́,/ спаси́ мя от па́губы грехо́вныя,/ ино́го прибе́жища, окая́нный, не и́мам, ра́зве Тебе́,/ на Тя́ бо, Всеми́лостивая, наде́юся и Тебе́ покланя́юся во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Устраши́ся всяк слух/ неизрече́нна</emphasis>
                    <emphasis>Бо́жия снизхожде́ния,/ я́ко Вы́шний во́лею сни́де да́же и до пло́ти,/ от Деви́ческаго чре́ва быв Челове́к./ Те́мже Пречи́стую Богоро́дицу, ве́рнии, велича́ем.</emphasis>
                </p>
                <p>Ны́не у́бо не в гада́ниих, но зерца́лом разре́шшимся/ позна́л еси́ блага́я Иерусали́мова, от позна́вшаго тя прие́мля ра́дость ве́чную,/ со святы́ми дости́гл бо еси́ в му́жа соверше́нна,/ в ме́ру во́зраста исполне́ния Христо́ва, Его́же велича́ем.</p>
                <p>Огнь пояда́яй есть Бог наш,/ Его́же моли́, блаже́нне Си́моне,/ грехи́ на́ша потреби́ти и спасе́ния сподо́бити ны,/ твоея́ добро́ты собира́ния тку́щих,/ по побе́де бо трех мучи́телей, е́же есть души́ трича́стнаго,/ возте́кл еси́ к зре́нию соверше́ннаго ми́ра/ и Тро́ицу при́сно зри́ши, Ю́же велича́ем.</p>
                <p>Ше́ствие твое́ бысть, блаже́нне,/ от вре́менных на ве́чныя радостотво́рно у́бо Небе́сным А́нгелом,/ сопроти́вней же лука́ваго си́ле — плач и паде́ние,/ я́коже вра́нове обра́зно показа́ша,/ но и нас, тя честву́ющих, о Небе́сный хо́дче,/ твоего́ тече́ния ревни́тели показа́ти моли́,/ па́че же варя́й и предводи́ ны к соверше́нству добродея́ний,/ и́миже сла́вится Бог, Его́же велича́ем.</p>
                <p>
                    <style>Тро́ичен:</style> Адонаи́, Го́споди, Нерожде́нное, и Рожде́нное и Происходя́щее,/ Еди́но Естество́, Тро́ице Свята́я и Соверше́нная,/ Еди́не Бо́же над все́ми, и чрез вся́, и во все́х,/ Твое́ есмы́ де́ло, а́ще и удали́хомся, гре́шнии, от <style>Тебе</style>́,/ но и па́ки к Тебе́, Пребла́же, востягни́ ны,/ мо́лим Ти ся, Человеколю́бче,/ и град сей поми́луй,/ Тя, Трисо́лнечнаго Све́та, при́сно велича́ющий.</p>
                <p>
                    <style>Богоро́дичен:</style> Ю́же избра́л еси́ от всех родо́в, Пресла́внейшую Де́ву,/ душе́ю и пло́тию предочище́нную Ду́хом/ и от Нея́ неизрече́нно роди́тися благоволи́вый,/ о Бо́жий Сло́ве — Преве́чне, Неви́диме, Непостижи́ме, Исто́чниче жи́зни,/ Тебе́ приво́дим в моли́тву,/ Тоя́ ра́ди спаси́ вся лю́ди Твоя́,/ да Тя при́сно я́ко Человеколю́бца с Ро́ждшею вси ве́рнии велича́ем.</p>
                <p>
                    <style>Свети́лен:</style>
                </p>
                <p>Ви́дев Кре́пкий управле́ние твое́ и чистоту́,/ ю́же име́л еси́ от ю́ности твоея́,/ и сего́ ра́ди от оте́чествия твоего́ преселя́ет тя стра́нствовати во гра́д Ю́рьевец,/ показа́ти чу́дная соде́лования на сла́ву Боже́ственных Его́ вели́чий,/ Его́же ми́лостива нам сотвори́ моли́твами твои́ми, блаже́нне Си́моне.</p>
                <p>
                    <style>Сла́ва:</style> 
                </p>
                <p>Сей есть от нас <style>Днесь</style> похваля́емый вои́стинну, ве́рнии,/ и му́дрый раб Влады́чен,/ и́же теплоту́ свою́ сохрани́ неуга́сшу/ и да́же до своего́ исхо́да по <style>вся</style> дни прилага́ти огнь огню,/ и теплоту́ теплоте́, и лю́бовь любви́, и спе́х спе́ху не преста́,/ его́же просла́ви Христо́с, наде́жда душ на́ших.</p>
                <p>
                    <style>И ны́не, Богоро́дичен:</style> 
                </p>
                <p>Возвы́си рог благочести́вых и низложи́ ва́рваров шата́ния, Богороди́тельнице Присноде́во,/ необори́мо спаса́ющи сие́ ста́до Твое́,/ в не́мже вели́кое Твое́ пресвято́е и многосла́вное и́мя велича́ется ве́рно и сла́вится/ моли́твами уго́дника Твоего́ Си́мона приснопа́мятнаго.</p>
                <p>
                    <style>На хвали́тех стихи́ры, глас 8.</style>
                </p>
                <p>
                    <style>Подо́бен:</style> О, пресла́внаго чудесе́:</p>
                <p>О, пресла́внаго чудесе́,/ Тро́ицы Пресвяты́я благода́тию/ град наш тре́ми уго́дники Ея́ красу́ется:/ Гео́ргий бо, сла́ва и верх му́чеников,/ вино́вник нарече́ния его́ бысть/ чуде́снаго ра́ди ико́ны его́ странноявле́ния,/ други́й же благочести́вый князь и страстоте́рпец/ созда́ния его́ нача́льник бысть,/ Си́мон же житие́м и положе́нием в нем моще́й свои́х освяти́ его́,/ и вси три́е ку́пно мо́лятся Го́сподеви/ спасти́ся душа́м на́шим.</p>
                <p>Тре́ми украси́хся и стах красна́ пред Бо́гом и челове́ки,—/ му́дрость Бо́жия вопие́т, —/ Гео́ргиями бо двема́ и Си́моном град сей озари́,/ и́же ны́не я́ко бра́тия совоку́плени/ в ра́дости и в любви́ Ду́ха, я́ко и́скреннии,/ в ни́х же Бог прославля́ется,/ и́миже я́ко ди́вный во святы́х Свои́х/ спаса́ет ду́ши на́ша, я́ко Милосе́рд.</p>
                <p>О блаже́нне и чудоно́сче Си́моне,/ не преста́й моля́ся Христу́ Бо́гу/ спасти́ притека́ющия к честно́му твои́х моще́й гро́бу,/ вся́ких искуше́ний, бед же, и скорбе́й,/ и неду́гов, и лука́ваго враждова́ния,/ мир же и благоде́нствие со здра́вием всем дарова́ти,/ и насле́дие Небе́снаго Ца́рствия,/ и гра́ду твоему́ ми́лость получи́ти от Бо́га,/ почита́ющему досто́йно па́мять твою́.</p>
                <p>
                    <style>Сла́ва, глас 8:</style>
                </p>
                <p>Ра́дуйся о Го́споде, послу́шниче Ева́нгелия Си́моне чу́дне,/ ты бо, те́ло твое́ хотя́ чи́сто предста́вити Христо́ви/ и се́рдце без поро́ка пред Ним показа́ти,/ соблю́л еси́ безгне́вие, воздержа́ние же и терпе́ние,/ во всем же житии́ твое́м Боже́ственное разсужде́ние стяжа́в,/ я́ко свет неви́димый доброде́телей,/ и сего́ ра́ди честна́ яви́ся пред Бо́гом смерть твоя́,/ ю́же мы <style>Днесь</style>, почита́юще я́ко вино́вну твоего́ к ве́чному поко́ю отше́ствия/ и ра́дующеся, вопие́м ти:/ моли́ся, блаже́нне, о нас ко Христу́ Бо́гу,/ я́ко да Ми́лостив нам бу́дет в день Су́дный.</p>
                <p>
                    <style>И ны́не, Богоро́дичен:</style> 
                </p>
                <p>Пресла́внейшая Влады́чице и Цари́це,/ Еди́наго от Тро́ицы неизрече́нно роди́вшая,/ ра́дуйся, Небе́сных сил ра́дование,/ и земленоро́дных Боже́ственная сла́во и похвало́,/ Тобо́ю бо позна́ся нам Бог,/ сугу́б Естество́м во Еди́ной же Ипоста́си,/ И́же у́бо Сый и при́сно Сый,/ из Присносу́щаго па́че вины́ и сло́ва роди́ся безле́тно,/ То́йже нас ра́ди, из Тебе́ по нам быв по́слежде,/ я́ко да е́же бы́ти дав, и е́же бла́го бы́ти да́рует,/ Его́же моли́, Преблагослове́нная и Преми́лостивая Богоро́дице Мари́е,/ со уго́дником Твои́м Си́моном/ презре́ти на́ша согреше́ния/ и ми́рное зде житие́ дарова́ти нам/ и ве́чнаго блаже́нства сподо́бити нас,/ Ты бо еси́ на́ша наде́жда, и покро́в, и спасе́ние душ на́ших.</p>
                <p>
                    <style>Славосло́вие вели́кое.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Слу́жба преподо́бническая по уста́ву.</style>
                </p>
                <p>
                    <style>Моли́тва</style>
                </p>
                <p>О Всесвяты́я, Живонача́льныя и Неразде́льныя Тро́ицы и́стинный уго́дниче и ве́рный ра́бе, блаже́нне и приснопа́мятне Си́моне! О избра́нниче Бо́жий, а́ще и ми́ру я́ко юро́д бы́вый, но прему́дрыя житие́м твои́м удивля́яй! О преукраше́нный доброде́тельми ди́вный чудотво́рче Си́моне! Се при́сно ублажа́ем и ублажа́ти тя бу́дем, предублаже́ннаго Го́сподем на́шим Иису́сом Христо́м. Ты бо, поревнова́в всех пра́ведных блаже́нству, оста́вил еси́ вся ми́ра сего́ преходя́щая, и восле́д ве́рныя на́шея ра́дости и воскресе́ния Всесладча́йшаго Иису́са поте́кл еси́, и всеси́льною Того́ помощию да́же Го́рняго Сио́на дости́гл еси́, иде́же есть веселя́щихся жили́ще. Ублажа́юще у́бо тя, приле́жно мо́лим, пра́ведный челове́че Бо́жий: при́зри на ны, во мно́гая искуше́ния впада́ющия; моли́ о нас неизрече́нную всех челове́к ра́дость и упова́ние, Собезнача́льнаго Отцу́ и Ду́ху Единоро́днаго Сы́на и Сло́во Божие, да и нас, того́ непамятозло́бное милосе́рдие прогневля́ющих, не оста́вит и вся на по́льзу нам да устро́ит, па́че же да утверди́т ны во свое́й Правосла́вней, и́стинней и непоро́чней ве́ре непоколеби́мы и пра́ведными Свои́ми судьба́ми да спасе́т нас, ниже́ да попу́стит ны искуси́тися па́че, не́же мо́жем, от бед же и печа́лей, при́сно на ны зде грех ра́ди на́ших быва́ющих ми́лостивно нас да изба́вит. Ей, мо́лим тя, рабе́ Христо́в: я́коже в жи́зни твое́й на тре́бующия по́мощи призира́л еси́, та́ко и ны́не нас, тебе́ моля́щихся, не отврати́, но предста́ни о нас ко Го́споду и от лю́тых паде́ний моли́твами твои́ми изми́ нас. Умоли́ Его́, да град твой сей, в не́мже, доброде́тельно пожи́в, Бо́гу угоди́л еси́, сохрани́т от всех наве́т вра́жиих и лю́ди, в нем живу́щия, ве́чныя жи́зни досто́йны да пока́жет. Па́ки мо́лим тя, блаже́нне Си́моне: посеща́й нас, тебе́ моля́щихся, в ну́ждах на́ших, да, тобо́ю заступа́еми, непреста́нно прославля́ем Христа́ Бо́га на́шего, те́плаго предста́теля нам тя дарова́вшаго, я́ко Тому́ подоба́ет вся́кая сла́ва, че́сть и поклоне́ние со Отце́м и Святы́м Ду́хом ны́не, и при́сно, и во ве́ки веко́в, ами́нь.</p>
                <p>
                    <strong>Блаженный Симон Юрьевецкий </strong>родился в селе Братском Костромской области в благочестивой семье крестьян Родиона и Марии Шитовых. Во святом Крещении он был назван Симоном, в честь святого апостола Симона Зилота (память 10 мая). С юношеских лет Симон принял на себя особый подвиг юродства Христа ради и ушел из родительского дома в дремучие леса, около села Елнати.
                    </p>
                <p>Однажды елнатские поселяне увидели в лесу человека, изможденного, в одной рубахе, босого, который назвал им только свое имя — «Симон». О нем сообщили местному священнику Иосифу, и тот взял блаженного в свой дом.</p>
                <p>Святой Симон начал ходить по домам елнатских жителей и помогал им в исполнении самых трудных работ, но плату не брал. Несмотря на постоянные труды, он часть дня и ночи усердно молился, изнурял свое тело постом и любил посещать храм Божий.</p>
                <p>Зимой и летом он ходил только в льняной рубашке и босым, спал на голом полу. Блаженный кротко переносил все оскорбления и насмешки, и не платил злом за зло, но молился за обидчиков, а себя постоянно укорял и называл «глупцом» и «несытой гортанью».</p>
                <p>15 лет жил в Елнати блаженный Симон, а потом перешел в город Юрьевец-Поволжский. Любимым местом его пребывания там были церковные паперти, где он возносил горячие молитвы Богу. Особенно часто святой приходил в Богоявленский монастырь, где на паперти усердно молился пред иконой Пресвятой Богородицы.</p>
                <p>Его подвиг полного самоотвержения был угоден Богу, и он еще при жизни получил дары, которыми пользовался во славу Божию, для врачевания недугов и нравственного исправления ближних.</p>
                <p>Незадолго до своей кончины блаженный зашел в дом воеводы Феодора Петелина. Раздраженный поведением Симона воевода в порыве гнева приказал слугам избить святого и бросить в подвал. Блаженный тяжело заболел. Чувствуя скорый отход из жизни земной в жизнь вечную, блаженный Симон призвал священника, исповедался, приобщился Святых Таин и предал Господу душу свою 4 ноября 1584 года (по другим источникам — в 1586 году).</p>
                <p>Тело его было погребено на территории Богоявленского монастыря. В 1619 году над могилой блаженного была построена церковь во имя Пресвятой Богородицы Одигитрии. В 1635 году игумен Богоявленского монастыря Дионисий доносил Патриарху Иоасафу об исцелениях у мощей блаженного Симона. Патриарх благословил написать икону блаженного и совершать ему службу по общей Минее. В 1666 году блаженному Симону Юрьевецкому чудотворцу составлена особая служба.</p>
                <p>Дни его памяти — 4 ноября и 10 мая.</p>
            </section>
            <section>
                <title>
                    <p>В то́йже день<strong> <style>Преподо́бнаго Мерку́рия, в Да́льних пеще́рах почива́ющаго</style></strong>
                    </p>
                </title>
                <p>
                    <style>Тропа́рь, глас 5:</style>
                </p>
                <p>Присносу́щныя, блаже́нне, жела́я сподо́битися жи́зни,/ пра́ведне и непоро́чне/ жизнь свою́ препроводи́л еси́ в ны́нешнем ве́це,/ те́мже, Мерку́рие, жела́емаго ты дости́г,/ моли́ и нам ве́чныя сподо́битися жи́зни.</p>
                <p>
                    <style>Конда́к, глас 8:</style>
                </p>
                <p>Преподо́бному во всех де́лех Го́сподеви преи́скренне рабо́тая,/ и О́наго всегда́ в це́ркви преподо́бных Свои́х/ преподо́бным воспева́я гла́сом,/ насле́дил еси́, преподо́бне Мерку́рие, часть преподо́бных,/ с ни́миже моли́ся о всех нас.</p>
            </section>
            <section>
                <title>
                    <p>
                        <style>В то́йже день Святаго священнои́нока Григо́рия</style>
                    </p>
                </title>
                <p>
                    <style>Тропа́рь, глас 4:</style>
                </p>
                <p>Боже́ственную ти ра́ку обстоя́ще, прему́дре,/ зове́м ти, преподо́бне:/ ко Влады́це всех и Зижди́телю моли́ся/ изба́вити нас от бед,/ и́же ве́рою и любо́вию тебе́/ душа́ми и сердцы́ воспева́юще досто́йно:/ сла́ва ти, преподо́бне всеблаже́нне Григо́рие.</p>
                <p>
                    <style>Конда́к, глас 8:</style>
                </p>
                <p>Го́рдаго врага́ ты низложи́л еси́/ посо́бием держа́вне Боже́ственнаго Ду́ха/ и побе́ду прие́м кре́пце,/ му́ченическим оде́явся неувяда́емым венце́м свы́ше, Богому́дре, всеблаже́нне,/ сего́же ра́ди зове́м ти:/ ра́дуйся, о́тче Григо́рие.</p>
            </section>
        </section>
        <section>
            <title>
                <p>В 5-й день</p>
            </title>
            <section>
                <title>
                    <p>
                        <style>Святи́теля Ио́ны, архиепи́скопа Новгоро́дскаго, чудотво́рца</style>
                    </p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>Стихи́ры, глас 8.</style>
                </p>
                <p>
                    <style>Подо́бен:</style> О, пресла́внаго чудесе́:</p>
                <p>Водруже́ние и́стины,/ благоче́стия согла́сника тя зна́ем/ и ве́ры освяще́ние,/ чистоты́ же селе́ние,/ прия́телище избра́нно,/ святи́телю преподо́бне Ио́но, мо́лим тя:/ в ми́ре нам моли́ сохрани́тися,/ да при́сно сла́вим и воспева́ем Го́спода на́шего,/ прославля́ющаго и тебе́ ра́ди подаю́щаго нам спасе́ние/ и ве́лию ми́лость.</p>
                <p>Житие́ твое́ доброде́тельми украси́л еси́,/ свети́льник я́ве быв и храни́тель Христо́ву ста́ду,/ дея́ния бо виде́ния я́ве показа́л еси́ восхожде́нием,/ я́ко ду́шу согласи́л еси́ де́тельно,/ и изря́дно к виде́нию взя́тся,/ и зри́ши Го́спода, о́тче Ио́но./ Ему́же приле́жно моли́ся/ дарова́ти мир ми́рови,/ спасе́ние же и мно́гую ми́лость/ почита́ющим нам свяще́нную па́мять твою́.</p>
                <p>Воздержа́нием пре́жде умертви́в плотска́я мудрова́ния,/ священноде́йственник был еси́,/ Бо́жия Боже́ственно соверша́я/ и честне́йшим по́мыслом чи́сте прикаса́яся,/ служи́тель яви́лся еси́ Вседержи́телю, архиере́ю Ио́но./ Его́же умоли́, яко Всеми́лостива и Бла́га,/ дарова́ти мир ми́рови/ и душа́м на́шим ве́лию ми́лость.</p>
                <p>
                    <style>Сла́ва, глас 4:</style>
                </p>
                <p>Весели́ся и ра́дуйся, Вели́кий Но́вгра́де,/ да игра́ют сы́ны твоя́ в тебе́,/ све́тло торжеству́юще в памя́ть иера́рха Ио́ны,/ сирота́м и вдова́м предста́теля,/ скорбя́щих уте́шителя,/ прибега́ющим к нему́ помо́щника и те́пла засту́пника,/ призыва́ющих его́ ско́ро послу́шающа,/ сердца́ на́ша на милосе́рдие и ти́хость прелага́юща/ и проти́вныя примиря́юща:/ предсто́ит бо Го́сподеви, моля́ся умири́ти ми́ра/ и спасти́ ду́ши на́ша.</p>
                <p>
                    <style>И ны́не, Богоро́дичен:</style> 
                </p>
                <p>Ве́лие и пресла́вное, е́же о Тебе́ бы́вшее, чу́до,/ и кто́ дово́лен изглаго́лати си́лы Госпо́дня,/ я́же о Тебе́ бы́вшия, Богоро́дице?/ Устраша́ет бо ум наш вели́ка виде́ния достоя́ния,/ я́ко непостижи́маго Твоего́ та́инства глаго́лати не могу́ще./ Кто́ бо слы́ша от ве́ка Де́ву дои́вшу/ и Ма́терь без му́жа я́вльшуся на земли́,/ и Своего́ Соде́теля я́ко Младе́нца на руку́ носи́вшу?/ Те́мже тя вси ро́ди ублажа́ем.</p>
                <p>
                    <style>На стихо́вне стихи́ры, глас 7:</style>
                </p>
                <p>О́тче свяще́нне Ио́но,/ ты освяти́лся еси́ благода́тию Всесвята́го Ду́ха/ слове́сному ста́ду Христо́ву,/ но я́ко Влады́це твоему́ подража́тель,/ ми́ловати нас жив сый не преста́л еси́./ И ны́не та́коже моля́ не преста́й/ изба́вити нас от вся́каго лю́таго обстоя́ния/ и спасти́ ду́ши на́ша.</p>
                <p>
                    <style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются. 
                    <style>Глас 1:</style></p>
                <p>О́тче преподо́бне Ио́но,/ ты, земна́я мудрова́ния воздержа́нием умертви́в,/ ду́шу напра́вил еси́ к невла́емому<a type="note" xlink:href="#note68">68</a>
                    наслажде́нию./ Проси́ нам невла́емо преити́ пучи́ну жития́,/ прелага́я стро́потное в тишину́,/ подая́ хва́лящим тя мир и спасе́ние, блаже́нне.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>О́тче Ио́но блаже́нне,/ да́нный тебе́ тала́нт умно́жил еси́,/ ра́дости сподо́бився Го́спода твоего́,/ испещре́н благода́ти сия́нием,/ заре́ю духо́вною блиста́я,/ предстои́ши Го́споду./ Проси́ изба́витися нам вся́каго гне́ва и озлобле́ния,/ да в ми́ре сла́вяще Го́спода,/ при́сно тя ублажа́ем.</p>
                <p>
                    <style>Сла́ва, глас 5:</style>
                </p>
                <p>Прииди́те, ве́рных сосло́вие,/ соше́дшеся, восхва́лим архиере́я Ио́ну,/ и́бо до́брый па́стырь,/ пасо́мыя руководя́ к ве́ре сло́вом и́стинным/ и ве́ру изве́ствовати доброде́тельми наказу́я./ Те́ми Христо́с возда́л есть сему́ мзду,/ я́ко до́брому рабу́ Своему́,/ и нам, блажа́щим па́мять его́,/ да́рует, я́ко Бла́г,/ мно́жество щедро́т Свои́х его́ ра́ди/ и бо́гатую ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Ра́дуйся, две́ре мы́сленная,/ е́юже про́йде преве́чный Бог;/ ра́дуйся, же́зле Ааро́нов,/ израсти́вший цвет от ко́рене Иессе́ева;/ ра́дуйся, трапе́зо,/ я́же Хлеб жи́зни на пи́щу всему́ пода́вши ро́ду челове́ческому,/ Де́во Ма́ти Чи́стая.</p>
                <p>
                    <style>Тропа́рь, глас 4 (</style>
                    <emphasis>
                        <style>зри</style>
                    </emphasis>
                    <emphasis>
                        <style>день сей</style>
                    </emphasis>
                    <emphasis>
                        <style>ни́же Тропа́рь свята́го</style>
                    </emphasis>
                    <style>)</style>
                </p>
                <p>
                    <strong/>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>Блаже́н муж: 1-й антифо́н.</style>
                </p>
                <p>
                    <style>На</style> Го́споди, воззва́х: 
                    <style>поста́вим стихо́в 8 и пое́м стихи́ры, глас 6.</style></p>
                <p>
                    <style>Подо́бен:</style> Все отло́жше:</p>
                <p>Я́коже звезда́ возсия́л еси́ на тве́рди Церко́вней,/ озаря́я мир исправле́нием Сло́ва и́стиннаго, му́дре Ио́но,/ вдовы́ и сироты́ снабдева́я оте́чески/ и ни́щия ми́луя,/ оби́димыя изима́я, вражды́ утоля́я,/ мир утвержда́я./ Христо́вых за́поведей де́лателю, о́тче всесвяще́нне,/ проси́ ми́ра ми́рови, мо́лим тя,/ и спасе́ния душа́м на́шим.</p>
                <p>Досто́йно на тя архиере́йства нарече́ние прии́де, препо́добне о́тче,/ отроча́ти еще́ тебе́ су́щу:/ дея́ния бо в тебе́ Богоуго́дная воспита́ема,/ кро́тость с незло́бием./ Тем во дворы́ Госпо́дни вселя́ешися,/ я́ко тако́в подоба́ше архиере́й бы́ти преподо́бен./ Но я́ко и́маши дерзнове́ние,/ моли́, мо́лим тя, умири́ти мир/ и спасти́ ду́ши на́ша.</p>
                <p>Преподо́бне архиере́ю,/ изво́лил еси́ примета́ти<a type="note" xlink:href="#note69">69</a>
                    себе́ в дому́ Бо́жии/ па́че, не́же жи́ти в се́лех ми́ра,/ и по́стническими пра́вилы испытова́шеся,/ после́дуя знаменоно́сцем, отце́м вели́ким,/ Варлаа́му и Се́ргию./ Те́мже и Госпо́дь изведе́ тя па́стыря лю́дем Свои́м/ и я́ко ве́рну рабу́ стро́ити ду́ши сих поручи́./ За ня́же моли́ поми́ловати я́ и спасти́.</p>
                <p>
                    <style>Сла́ва, глас 1:</style>
                </p>
                <p>Прииди́те, Вели́каго Нова́гра́да лю́дие,/ духо́вне торжеству́им,/ <style>Днесь</style> бо день поко́я трудо́в до́браго на́шего па́стыря,/ в о́ньже пе́сней трубо́ю возглаша́юще:/ ра́дуйся, свети́ло све́тлое ми́рови;/ ра́дуйся, мы́сленнаго Со́лнца све́тлый о́бразе;/ ра́дуйся, заря́ми доброде́телей осиява́я вся./ Но, о́тче прекра́сне,/ хода́таю ми́ра и засту́пниче те́плый ста́ду твоему́,/ не преста́й моли́тися, мо́лимся тебе́,/ спасти́ся нам от вся́каго наве́та,/ любо́вию чту́щим свяще́нную па́мять твою́.</p>
                <p>
                    <style>И ны́не, Богоро́дичен:</style> Всеми́рную сла́ву:</p>
                <p>
                    <style>Вход, проки́мен дне. Чте́ния 3 святи́тельская (</style>
                    <emphasis>
                        <style>зри Мине́ю ноября́ 13-й день</style>
                    </emphasis>
                    <style>)</style>
                </p>
                <p>
                    <style>На литии́ стихи́ры, глас 1:</style>
                </p>
                <p>Све́тлый соде́ловает пра́здник <style>Днесь</style>/ свяще́нный храм честна́го и сла́внаго Крести́теля Госпо́дня,/ ра́достно Христо́ва Це́ркви блаже́ннаго святи́теля Ио́ны,/ я́ко ми́ро благово́нное, облагоуха́я нам свяще́нныя благода́ти,/ и боле́зней отгна́ние,/ и яко ло́зу виногра́да живо́тнаго,/ вино́ иска́пающую исцеле́ния,/ возвеселя́ющее сердца́ напа́стных печа́лей разгна́нием./ Те́м мо́лимся ему́,/ прося́ще ми́ра и спасе́ния душ на́ших.</p>
                <p>
                    <style>Глас 3:</style>
                </p>
                <p>Ты, укра́шен доброде́тельными дея́нии,/ Несозда́нныя Тро́ицы храм освяще́н был еси́,/ созда́л еси́ свяще́нныя хра́мы Госпо́дню И́мени,/ и во и́мя сла́внаго Крести́теля,/ и вели́ких святи́телей, и Богоно́сных оте́ц./ И ны́не с ни́ми водворя́яся,/ моли́ о творя́щих па́мять твою́/ изба́витися от лука́ваго ловле́ния и собла́зн проти́внаго,/ иера́рше Ио́но блаже́нне.</p>
                <p>
                    <style>Глас 4:</style>
                </p>
                <p>Весели́ся и ра́дуйся, вели́кий Но́вгра́де,/ да игра́ют сы́ны твоя́ в тебе́,/ све́тло торжеству́юще в па́мять архиере́я Ио́ны,/ сиро́т и вдов предста́теля,/ скорбя́щих уте́шителя,/ прибега́ющим к нему́ помо́щника и те́пла засту́пника,/ призыва́ющим его́ ско́ро послу́шающа,/ сердца́ на́ша на милосе́рдие и ти́хость прелага́юща/ и проти́вныя примиря́юща:/ предстои́т бо Го́сподеви, моли́ся умири́ти мир/ и спасти́ ду́ши на́ша.</p>
                <p>
                    <style>Сла́ва, глас 4:</style>
                </p>
                <p>Прииди́те, лю́дие,/ и́же вели́каго Нова́гра́да порожде́ние,/ всяк род и во́зраст,/ пе́сньми почти́м до́браго па́стыря,/ я́ко того́ предстоя́нием ко Христу́/ дарова́шася блага́я вся гра́ду на́шему от Бо́га/ и всем преде́лом его́,/ и́бо благослови́шася бла́гостию венцы́ лет епи́скопства его́./ Госпо́дь даст бла́гость его́ ра́ди,/ и земли́ на́ша подаваше плоды́ своя́,/ насы́тися вся́ка душа́ благоволе́ния тогда́,/ умири́шася вси язы́цы проти́внии,/ и приклони́шася стра́н христолю́бцы влады́ки держа́внии,/ ми́лостивныма очи́ма смотря́юще,/ ти́хое промышле́ние подава́ху,/ ра́дость и мир вся́ческая приима́ше./ Но, о блаже́нне Ио́но,/ и ны́не такова́я да́руй лю́дем твои́м,/ да и честну́ю па́мять твою́, чту́ще/ при́сно, ублажа́ем.</p>
                <p>
                    <style>И ны́не, Богоро́дичен:</style> При́зри на моле́ния:</p>
                <p>
                    <style>На стихо́вне стихи́ры, глас 2:</style>
                </p>
                <p>После́дователя тя позна́хом, о́тче,/ кро́ткаго и незло́биваго Влады́ки Христа́:/ ти́хое бо сло́во и нра́ва молчали́вое/ от ю́ности се́ возрасте́ в тебе́,/ смире́ние же, и кра́сное, кро́тости совоспита́емо,/ и с седино́ю спросия́ющу ра́зуму./ Те́мже И́же вся ве́дый Госпо́дь/ произведе́ тя па́стыря слове́сному ста́ду Своему́/ и на престо́ле первопресто́льника Бо́жия Це́ркве посади́ тя,/ я́ко па́ствующа сии́ преподо́бием и пра́вдою.</p>
                <p>
                    <style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
                <p>Не по земли́ ни́зитися,/ ниже́ на тле́ющая взира́ти,/ и ревнова́ти миродержи́телем/ по́мыслы души́ твоея́ утверди́шася, свяще́нне Ио́но,/ но возвы́сился еси́ на высоту́ безсме́ртныя доброде́тели,/ безсме́ртныя жи́зни рачи́телю,/ я́ко поучи́лся еси́ навы́кнути у кро́ткаго Учителя/ и смире́ннаго се́рдцем вои́стинну Влады́ки Хри́ста и Бо́га./ Того́ моли́, блаже́нне,/ уще́дрити мир/ и спасти́ и просвети́ти ду́ши на́ша.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Возлюби́ чи́стая душа́ твоя́, блаже́нне Ио́но,/ чистоту́ Боже́ственных чисти́тель,/ и́же верх учи́тельства, и пра́вило доброде́телей,/ и естества́ украше́ние,/ вои́стинну Небеси́ изъявле́ние<a type="note" xlink:href="#note70">70</a>
                    ,/ иера́рхом нача́ла:/ Боже́ственнаго Никола́я и Вели́каго Васи́лия,/ Богосло́ва Григо́рия, Златоу́стаго же Иоа́нна,/ и́хже свяще́нныя хра́мы воздви́гл еси́,/ я́ко вои́стинну во дворы́ их жела́я всели́тися,/ и́же во све́те присносу́щныя ра́дости/ Живота́ ве́чнаго, Началопа́стыря Христа́./ Того́ с ни́ми, иера́рше, не преста́й моли́/ умири́ти мир и спасти́ ду́ши на́ша.</p>
                <p>
                    <style>Сла́ва, глас 6:</style>
                </p>
                <p>Преподо́бне, блаже́нне, архиере́ю свяще́нне Ио́но,/ кро́тость и незло́бие твое́ удиви́ша кни́зи благочести́выя,/ и вои́стинну от души́ возлюби́ша тя:/ ра́ди бо доброде́телей исправле́ния/ обре́л еси́ благода́ть от Бо́га./ Те́мже и кня́зи почто́ша тя,/ моли́тв твои́х и благослове́ния тре́бующе,/ при́сно благопослу́шны быва́ху преподо́бию твоему́,/ и лю́ди твои́ незло́бием снабдева́юще./ Но и ны́не лю́дем твои́м предстоя́ бу́ди,/ и благопоспеше́ние да́руй моли́твами твои́ми,/ и душа́м на́шим ве́лию ми́лость.</p>
                <p>
                    <style>И ны́не, Богоро́дичен:</style> Творе́ц и Изба́витель:</p>
                <p>
                    <style>На благослове́нии хле́бов.</style>
                </p>
                <p>
                    <style>Тропа́рь свята́го, глас 4:</style>
                </p>
                <p>Исправле́ние ве́ры, и о́браз кро́тости,/ и я́коже сад посреде́ рая́,/ преподо́бными де́лы твои́ми мир просвеща́еши,/ и сего́ ра́ди к моще́м твои́м любо́вию прикаса́емся и ве́рно вопие́м:/ предста́ни в по́мощь воспева́ющим па́мять твою́ светоно́сную, о́тче Ио́но,/ и моли́ спасти́ся душа́м на́шим.</p>
                <p>
                    <style>Два́жды.</style>
                </p>
                <p>
                    <style>И</style> Богоро́дице Де́во, ра́дуйся: 
                    <style>еди́ножды.</style></p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь святи́телю два́жды. Сла́ва, и ны́не, Богоро́дичен:</style>
                    Е́же от ве́ка утае́ное:</p>
                <p>
                    <style>По 1-м стихосло́вии седа́лен, глас 1: </style>
                </p>
                <p>Плоды́ слове́сныя принося́, му́дре Ио́но, Го́сподеви,/ восхваля́я архиере́и с преподо́бными Его́ пе́сньми,/ с ни́миже в земли́ живы́х ра́дуешися,/ я́ко сла́ву их возлюби́л еси́./ Те́мже с ни́ми, о́тче свяще́нне, о нас, восхваля́ющих тя,/ не преста́й моля́ Царя́ Небе́снаго/ и Спа́са всего́ ми́ра Христа́, Еди́наго Человеколю́бца.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Проро́цы Тя я́сно провозвести́ша, Отрокови́це, Ма́терь Бо́жию,/ и Апо́столи Боже́ственнии в ми́ре пропове́даша, и мы́ ве́ровахом./ Те́мже вси́, благочестному́дренне почита́юще, воспева́ем Тя/ и Богоро́дицу вои́стинну при́сно имену́ем.</p>
                <p>
                    <style>По 2-м стихосло́вии седа́лен, глас 8: </style>
                </p>
                <p>Любо́вь тво́я Боже́ственная возведе́ тя, па́стыря изря́дна, слове́сному мно́жеству:/ все́ю бо душе́ю к Боже́ственней любви́ прилепи́лся еси́/ и святы́м честны́я хра́мы созда́л еси́,/ и ле́поту сим свяще́нными ико́нами утворя́я,/ Боже́ственному Предте́чи и пресве́тлым учи́телем Васи́лию, Григо́рию и Иоа́нну с мудрым Никола́ем,/ преподо́бному Ону́фрию и Се́ргию чудотво́рцу,/ пе́сньми же похваля́я чуде́снаго Варлаа́ма и Са́вву,/ Евфи́мия же со Ио́ною митрополи́том./ Те́мже ны́не слику́еши им,/ с ни́миже, о́тче свяще́нне,/ моли́ о нас, любо́вию чту́щих честну́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p> Недви́жимое утвержде́ние ве́ры и честны́й дар душ на́ших,/ Богоро́дицу пе́сньми величае́м, ве́рнии:/ ра́дуйся, Ка́мень Жи́зни во чре́ве Твое́м вмести́вшая;/ ра́дуйся, конце́й наде́ждо, скорбя́щих заступле́ние;/ ра́дуйся, Неве́сто Неневе́стная.</p>
                <p>
                    <style>По полиеле́и седа́лен, глас 8: </style>
                </p>
                <p>Возлюби́вшаго за благоутро́бие земны́я/ возлюби́л еси́ Христа́,/ сла́вою спаси́тельною тебе́ просла́вльшаго,/ доброде́тельми свяще́нными сия́юща, я́ко Бо́гови угожда́юща./ Те́мже и всем ра́тным мир возвеща́юща,/ де́монская стремле́ния возража́юща,/ иера́рше Ио́но блаже́нне./ Ему́же не преста́й моля́ся согреше́ний проще́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>В напа́сти многоплете́нныя впад от враг ви́димых и неви́димых,/ бу́рею одержи́мь безчи́сленных согреше́ний мои́х,/ и я́ко к те́плому защище́нию и покро́ву моему́, Чи́стая,/ ко приста́нищу притека́ю Твоея́ бла́гости./ Те́мже, Пречи́стая, из Тебе́ Воплоще́нному без се́мене,/ моли́ся приле́жно о всех рабе́х Свои́х,/ непреста́нно моля́щихтися, Богоро́дице Пречи́стая,/ моля́щи Его́ при́сно согреше́ний оставле́ние дарова́ти/ воспева́ющим досто́йно сла́ву Твою́.</p>
                <p>
                    <style>Степе́нна, 1-й антифо́н, глас 4. Проки́мен, глас 4:</style> Честна́ пред Го́сподем смерть преподо́бных Его́. Вся́кое дыха́ние: 
                    <style>Ева́нгелие от Иоа́нна, зача́ло 35 от полу́: </style>
                    Рече́ Госпо́дь ко прише́дшим к Нему́ иуде́ом: не входя́й две́рьми:</p>
                <p>
                    <style>По 50-м псалме́ стихи́ра, глас 6:</style>
                </p>
                <p>По и́мени твоему́ и житие́, преблаже́нне,/ по Госпо́дни бо за́поведи це́лость голуби́цы вои́стинну стяжа́л еси́:/ с кро́тостию бо незло́бием удобри́ся прекра́сная душа́ твоя́,/ ю́же я́ко любе́зну неве́сту/ и нескве́рну предста́вити потща́лся еси́/ Пречи́стому Еди́ному и Безсме́ртному Жениху́, Христу́./ Того́ моли́, иера́рше, при́сно/ мир ми́рови дарова́ти/ и душа́м на́шим ве́лию ми́лость.</p>
                <p>
                    <style>Кано́н Богоро́дицы со ирмосо́м на 6, глас 4, и свята́го кано́н на 8. Глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Триста́ты кре́пкия,/ Рождейся от Де́вы,/ безстра́стия во глубине́/ души́ трича́стное потопи́, молю́ся,/ да Тебе́, я́ко в тимпа́не,/ во умерщвле́нии телесе́/ побе́дное воспою́ пе́ние.</emphasis>
                </p>
                <p>Избра́ тя благода́ть, о́тче, от утро́бы ма́тере твоея́/ поста́вити тя проро́ка лю́дем свои́м,/ хода́тайствовати ко Го́споду о спасе́нии ми́ра/ и оставле́нии неве́ждеств их, блаже́нне.</p>
                <p>Руко́ю вели́каго архиере́я Ио́ны/ со и́же о не́м собо́ра свяще́нных муже́й судо́м/ прие́млеши пома́зание архиере́йства, Ду́хом воздвиза́емь, Ио́но,/ и па́стырь вели́кому гра́ду, свяще́нне, полага́емь.</p>
                <p>Блаже́ннаго Михаи́ла сбы́стся на тебе́ прорече́ние,/ не вне́шнюю бо на тебе́ нищету́ зря́ше,/ но вну́треннее преспе́яние души́ твоея́ духо́вными очесы́ смотря́я,/ а́ще и еще́ о́трочищу ти су́щу, блаже́нне.</p>
                <p>
                    <style>Богоро́дичен:</style> Пресве́тлая свеще́ Со́лнца сла́вы,/ души́ моея́ огнь, угаше́нный при́сно уны́нием, возжзи́,/ Боже́ственных дел еле́ем, Пречи́стая, напая́ющи,/ да ве́рою и любо́вию при́сно Тя сла́влю, Богороди́тельнице.</p>
                <p>
                    <style>Катава́сия:</style>
                    <emphasis>Отве́рзу уста́ моя́:</emphasis>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>С высоты́ снизше́л еси́ во́лею на зе́млю/ превы́шше вся́каго нача́ла/ и смире́нное возне́сл еси́/ из а́да преиспо́дняго/ естество́ челове́ческое,/ несть бо свя́т, па́че Тебе́, Человеколю́бче.</emphasis>
                </p>
                <p>От ю́ности твоея́ Боже́ственное просвеще́ние, Ио́но, на тебе́ сия́ше,/ я́коже преподо́бный прови́де, и́же ми́ру юро́д, Бо́гу же прему́др:/ я́ко Бо́гу избра́н еси́ из чре́ва ма́тере твоея́, свяще́нне.</p>
                <p>Мир усмири́ся моли́твами твои́ми, иера́рше, во твое́м епи́скопстве,/ но, я́ко тогда́, и ны́не Бо́жие человеколю́бие умоли́ приле́жно/ в ми́ре утверди́тися ми́ру, Ио́но.</p>
                <p>Плоды́ Го́споду нача́ток дел твои́х прине́сл еси́,/ плоды́ же земли́ моли́твами твои́ми умно́жил еси́./ И ны́не моли́, блаже́нне, земли́ на́шей плодоно́сие при́сно подава́ти,/ яко благопослу́шна тя име́ем.</p>
                <p>
                    <style>Богоро́дичен:</style> Е́вину дре́внюю кля́тву,/ Христа́ ро́ждши, Ма́ти Чи́стая, пресве́тло разреши́ла еси́,/ И́же всех венчава́ющаго благослове́ньми:/ не́сть бо, Пречи́стая, па́че Тебе́, ины́я Помо́щницы.</p>
                <p>
                    <style>Седа́лен, глас 4:</style>
                </p>
                <p>Доброде́тельми светя́ся, о́тче, па́ствити Христо́вы о́вцы поставля́емь,/ и преподо́бнаго Се́ргия красе́н храм вну́трь епи́скопии воздви́гл еси́./ Я́ко душе́ю любя́ того, по́двиги его́ почита́я/ и смоли́твенника себе́ о ста́де твое́м ко Го́споду полага́я,/ ны́не сра́дуешися Ему́, о́тче свяще́нне,/ моли́ спасти́ся душа́м на́шим.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Обнови́ла еси́, Чи́стая, Боже́ственным Рождество́м Твои́м/ истле́вшее во страсте́х земноро́дных ме́ртвенное существо́/ и воздви́гла еси́ вси от сме́рти к жи́зни нетле́ния./ Те́мже Тя по до́лгу блажи́м вси, Де́во Препросла́вленная,/ я́коже прорекла́ еси́.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Любве́ ра́ди, Ще́дре, Твоего́ о́браза/ на Кресте́ Твое́м стал еси́,/ и раста́яшася язы́цы:/ Ты бо еси́, Человеколю́бче,/ кре́пость моя и хвале́ние.</emphasis>
                    <emphasis/>
                </p>
                <p>Боже́ственнаго Предте́чи, вели́каго Иоа́нна, храм свяще́нный воздви́гл еси́,/ я́ко ве́рен, ду́шу тому́ и те́ло в снабде́ние<a type="note" xlink:href="#note71">71</a>
                    возлага́я, о́тче свяще́нне.</p>
                <p>Я́ко рачи́тель и подража́тель тепл Крести́телю Госпо́дню показа́лся еси́,/ те́мже в хра́ме его́, его́же тому́ созда́л еси́, те́ло твое́ полага́еши,/ и во дворы́ его́ прия́тися жела́я.</p>
                <p>Возлюби́л еси́, архиере́ю, свяще́нных муже́й/ пе́сньми восхваля́ти свяще́нныя их па́мяти,/ я́ко рачи́тель добро́ты их и подража́тель дея́ний Боголюбе́зных.</p>
                <p>
                    <style>Богоро́дичен:</style> Име́я Тя Помо́щницу, кого́ убою́ся когда́ или устрашу́ся?/ Кто́ же, хотя́ ско́рбная навести́ рабу́ Твоему́,/ и не устраши́тся Тебе́, Пречи́стая,/ и не паде́т под но́зе?</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Нечести́вии не у́зрят сла́вы Твоея́, Христе́,/ но мы Тя, Единоро́дне,/ Оте́ческия сла́вы сия́ние Божества́,/ от но́щи у́тренююще,/ воспева́ем Тя, Человеколю́бче.</emphasis>
                </p>
                <p>Приноси́мое я́ко че́стно возложе́ние Бо́гу/ и освяще́нно первопресто́льником Росси́йским, Ио́ною,/ твое́ свяще́нное па́стырства возведе́ние,/ я́ко пасу́щу ти Госпо́дни лю́ди, Ио́но святи́телю,/ преподо́бием и кро́тостию.</p>
                <p>А́ще и на преставле́ние митрополи́том Ио́ною зово́м саме́м погребсти́ его́,/ отре́кся еси́ ста́рости ра́ди приити́, Ио́но свяще́нне,/ оба́че обеща́лся еси́ ему́/ ви́дети того́ по свое́м преставле́нии во све́те Христо́ве.</p>
                <p>Пе́сньми поче́л еси́ па́мять иера́рха, Ио́ны митрополи́та,/ и хвала́ми, я́ко досто́йно, ублажи́л еси́ того́:/ сам ны́не, иера́рше Ио́но, прича́ствуеши похвала́м его́/ и по сотворе́нию твоему́ к бли́жнему восприе́млеши.</p>
                <p>
                    <style>Богоро́дичен:</style> Низложи́, Влады́чице, враго́в мои́х шата́ние, Пренепоро́чная,/ Тя́ бо и́мам и Предста́тельницу, и наде́жду, и по́мощь кре́пкую./ Ты́ мя соблюди́, Чи́стая, наве́та вра́жия, избавля́ющи ла́яния тех.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Пучи́ною жите́йскою/ дея́ньми мои́ми снидо́х во а́д,/ но, я́ко от ки́та Ио́на, та́ко вопию́:/ из глубины́ зо́л возведи́, молю́ся,/ Сы́не Бо́жий и Сло́ве.</emphasis>
                </p>
                <p>Прильпе́ любо́вию душа́ твоя́ к Госпо́дню Крести́телю, святи́телю Богоблаже́нне,/ те́мже те́ло твое́ честно́е в честне́м хра́ме его́ нетле́нно/ во мно́га ле́та соблюде́но яви́ся.</p>
                <p>Красота́ гове́ния твоего́ е́же ко Го́споду/ привлече́ благода́ть благоле́пию души́ твоея́, свяще́нне,/ и возведе́ тя Вели́кому Нову́гра́ду отца́ и первопресто́льника,/ Госпо́дня свяще́нства преподо́бна показа́.</p>
                <p>Просла́ви тя Госпо́дь, Ио́но,/ те́ло тво́е соблюде́ во мно́га ле́та нетле́нно,/ явля́я тя о́бщника раб Свои́х, и́хже подража́тель в житии́ бы́л еси́,/ сим и по сме́рти досто́йно соублажа́ешися, блаже́нне.</p>
                <p>
                    <style>Богоро́дичен:</style> Всесвята́я Де́во, Предста́тельнице и покро́ве всех ве́рных,/ предста́ни и изба́ви ны враг на́ших нападе́ния,/ и от вся́кия ско́рби, и Стра́шнаго Суда́ испыта́ния,/ да ве́рою при́сно пою́ Тя.</p>
                <p>
                    <style>Конда́к, глас 4:</style>
                </p>
                <p>Свы́ше прия́л еси́ Боже́ственную благода́ть/ ходатайствовати Бо́гу и челове́ком,/ яко архиере́й возноше́ние вознося́,/ и мир лю́дем твои́м снося́,/ и оби́лие плодо́в, Ио́но блаже́нне;/ ты́ бо еси́ Вели́каго Нова́гра́да похвала́/ и су́щих о нем ра́дость.</p>
                <p>
                    <style>И́кос:</style>
                </p>
                <p>Похва́лим досто́йно ны́не иера́рха,/ я́ко от чре́ва ма́тере своея́ избра́н Бо́гу во освяще́ние,/ и, о́грочищ еще сый,/ пронарече́н во архиере́йство гра́ду своему́ от Бо́га./ Те́мже не от челове́к произведе́н архиере́й,/ но свы́ше пронарече́н и Духом пома́зан,/ священноде́йствуя Богоприя́тно,/ и умире́ние, и тишину́ моли́твами свои́ми да́рует,/ и оби́лие плодо́в./ То́й бо Вели́каго Нова́гра́да слава/ и всех, и́же о нем, ра́дость.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Авраа́мстии иногда́ в Вавило́не о́троцы/ пе́щный пла́мень попра́ша,/ пе́сньми взыва́юще:/ оте́ц на́ших Бо́же, благослове́н еси́.</emphasis>
                </p>
                <p>Зи́ждеши Боже́ственному И́мени/ бога́тною руко́ю в пусты́нях уда́лено, Ио́но,/ свяще́нныя хра́мы вели́ких Богоуго́дник,/ Боже́ственных архиере́й с преподо́бными.</p>
                <p>Но́ву оби́тель составля́еши вели́ких трие́х иера́рх/ и мона́шестей черте́ благоути́шно приста́нище, о́тче,/ ме́стным же удале́нием обруча́я им безмо́лвие.</p>
                <p>Виногра́д насажда́я Бо́гу,/ огра́ду свяще́нную, вино́ износя́щую веселя́щее,/ в свяще́нных хра́мех Боже́ственное пе́ние,/ И́же в Тро́ице Еди́ному, хвали́му и благослови́му Бо́гу оте́ц на́ших.</p>
                <p>
                    <style>Богоро́дичен:</style> Еди́ну Всесвяту́ю, Еди́ному Бо́гу вселе́ние еди́но пречи́сто,/ от Иоаки́ма и Анны ражда́ему, свяще́нным хра́мом почита́я,/ я́ко в не́м воспева́ти всепе́тое Де́вы Рождество́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя в пещи́/ Рождество́ Богоро́дичо спасло́ есть:/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</emphasis>
                </p>
                <p>Кро́ткое и молчали́вое нра́ва твоего́ восприе́м, Госпо́дь, блаже́нне,/ поста́ви тя па́стыря лю́дем Свои́м,/ на кого́ бо при́зрит?/ Но на кро́ткаго и молча́щаго, трепе́щущаго слове́с Его́.</p>
                <p>Уста́ вдов благослови́ша тя,/ заступле́ния от <style>Тебе</style>́ сподо́бльшеся, иера́рше блаже́нне,/ благоугожда́ющаго Бо́гу, по непоро́чному И́ову,/ и оби́димыя от наси́лия изима́ющаго.</p>
                <p>Лю́дие твои́, священнонача́льниче преподо́бне,/ се́товаху сиротства́ своего́ в твое́м к Бо́гу отше́ствии,/ до́браго па́стыря своего́,/ ны́не же свяще́нною па́мятию твое́ю возра́довашася вся́ческая.</p>
                <p>
                    <style>Богоро́дичен:</style> На Тя́ всю наде́жду спасе́ния моего́ возложи́х, Богома́ти Неискусобра́чная,/ и Тя́ призыва́ю при́сно на помо́щь:/ спаси́ мя от напа́стей и печа́ли врага́,/ разреши́ плени́цу зол мои́х и Суда́ мя исхити́.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Сотвори́ держа́ву мы́шцею Свое́ю,/</emphasis>
                    <emphasis>низложи́ бо си́льныя со престо́л/ и вознесе́ смире́нныя Бог Изра́илев,/ в ни́хже посети́ нас Восто́к с высоты́,/ и напра́вил ны есть на путь ми́ра.</emphasis>
                </p>
                <p>Блаже́ннаго Евфи́мия престо́л насле́довал еси́, свяще́нне Ио́но,/ я́ко подража́тель доброде́телей его́ был еси́/ и, пе́сньми сего́ ублажи́в па́мять изря́дно,/ сам ны́не обществу́ешися хвала́м его́,/ я́ко соводворя́ешися ему́ во Све́те незаходи́мем.</p>
                <p>В зе́млю кро́тких со архиере́и досто́йно всели́лся еси́,/ иера́рше Ио́но, кро́ткаго Учи́теля учениче́./ Тому́ предста́ни о нас, пою́щих па́мять твою́,/ и испроси́ нам собла́знов оставле́ние, и шу́ия ча́сти в день Суда́ избавле́ние,/ и лю́тыя гее́нны<a type="note" xlink:href="#note72">72</a>
                    , блаже́нне.</p>
                <p>Не изнемо́жет всяк глаго́л, и́же от Бо́га,/ убо́га тя и сироту́ Оте́ц сиро́т прие́млет, Бог,/ и́же на престо́ле со кня́зи посади́ тя,/ лю́дем Свои́м я́ко досто́йна па́стыря производя́,/ отца́ сирота́м и засту́пника вдова́м те́пла положи́ тя, Ио́но блаже́нне.</p>
                <p>
                    <style>Богоро́дичен:</style> Просвети́, Чи́стая, любо́вию чту́щих Тя и велича́ющих,/ разреши́ стра́сти на́ша./ Тем, Де́во, уста́ви бу́рю, лука́ваго собла́зны от сре́ды отжени́,/ ва́рвары покори́ правосла́вным лю́дем моли́твами Твои́ми.</p>
                <p>
                    <style>Свети́лен:</style>
                </p>
                <p>Трисо́лнечнаго Све́та, сла́вы сия́нием, трие́х учи́телей све́том озари́вся,/ вся просвеща́еши, просия́в де́тельми и благода́тию, преподо́бне священнонача́льниче.</p>
                <p>
                    <style>Богоро́дичен:</style> Сла́дость А́нгелов, скорбя́щих ра́досте,/ христиа́н предста́тельнице, Де́во, Ма́ти Госпо́дня,/ заступи́вши ны, спаси́ от ве́чнаго муче́ния.</p>
                <p>
                    <style>На хвали́тех стихи́ры на 4, глас 6.</style>
                </p>
                <p>
                    <style>Подо́бен:</style> Все отло́жше:</p>
                <p>Я́ко звезда́, возсия́л еси́/ на тве́рди Церко́вней,/ озаря́я мир исправле́нием Сло́ва и́стиннаго,/ прему́дре Ио́но:/ вдовы́ и сироты́ снабдева́я оте́чески/ и ни́щия ми́луя,/ оби́димыя изыма́я, вражды́ утоля́я,/ мир утвержда́я,/ Христо́вых за́поведей де́лателю, о́тче всесвяще́нне,/ проси́ ми́ра ми́ру, мо́лим тя,/ и спасе́ния душа́м на́шим.</p>
                <p>Досто́йно на тя архиере́йства нарече́ние прии́де, преподо́бне о́тче,/ отроча́ти и еще́ тебе́ су́щу:/ дея́ния бо в тебе́ благоуго́дная совоспита́ема,/ кро́тость с незло́бием./ Тем во дворы́ Госпо́дни вселя́ешися,/ я́ко тако́в подоба́ше архие́рей бы́ти преподо́бен,/ но я́ко и́маши дерзнове́ние,/ моли́, мо́лим тя,/ умири́ти мир и спасти́ ду́ши наша.</p>
                <p>Преподо́бне архиере́ю,/ изво́лил еси́ примета́ти себе́ в дому́ Бо́жии/ па́че, не́же жи́ти в се́лех ми́ра,/ по́стническими пра́вилы испытова́шеся,/ после́дуя знаменоно́сцем вели́ким,/ Варлаа́му и Се́ргию./ Те́мже и Госпо́дь изведе́ тя па́стыря лю́дем Свои́м,/ и, я́ко ве́рну рабу́, стро́ити ду́ши сих поручи́,/ за ни́хже и моли́/ поми́ловати я́ и спасти́.</p>
                <p>
                    <style>Сла́ва, глас 4. Самогла́сен:</style>
                </p>
                <p>Прииди́те, лю́дие,/ и́же Вели́каго Нова́гра́да порожде́ние,/ всяк род и во́зраст,/ и пе́сньми почти́м до́браго па́стыря,/ я́ко того́ предстоя́нием ко Христу́/ дарова́шася блага́я вся гра́ду на́шему от Бога/ и всем преде́лом его́,/ и́бо благослови́шася бла́гостию венцы́ лет епи́скопства его́./ Госпо́дь даде́ бла́гость его́ ра́ди,/ и земля́ на́ша подава́ше плоды́ своя́,/ насы́тися вся́ка душа́ благоволе́ния тогда́,/ умири́шася вси язы́цы проти́внии/ и приклони́шася стран христолю́бцы влады́ки держа́внии,/ ми́лостивными очесы́ смотри́ще,/ ти́хое промышле́ние подава́ху,/ ра́дость и мир вси́ческая приима́ху./ Но, о блаже́нне Ио́но,/ и ны́не такова́я да́руй лю́дем твои́м,/ да честну́ю па́мять твою, при́сно чту́ще, ублажа́ем.</p>
                <p>
                    <style>И ны́не, Богоро́дичен.</style>
                </p>
                <p>
                    <style>Славосло́вие вели́кое. И отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на, пе́сни 3-я и 6-я. Проки́мен свята́го: </style>Уста́ моя́ возглаго́лют прему́дрость, и поуче́ние се́рдца моего́ ра́зум. 
                    <style>Стих:</style> 
                    Услы́шите сии́ вси язы́цы, внуши́те вси, живу́щии по вселе́нней. 
                    <style>Апо́стол ко Евре́ем, зача́ло 318. </style>
                    Аллилу́ия, 
                    <style>глас 2: </style>
                    Уста́ пра́веднаго поуча́тся прему́дрости, и язы́к его́ возглаго́лет суд. 
                    <style>Стих:</style> 
                    Зако́н Бо́га его́ се́рдце его́. 
                    <style>Ева́нгелие от Иоа́нна, зача́ло 36. Прича́стен: </style>
                    В па́мять ве́чную:</p>
                <p>
                    <strong>Святитель Иона, архиепископ Новгородский, </strong>в миру Иоанн, рано остался сиротой и был усыновлен одной благочестивой вдовой Наталией, жившей в Новгороде. Она заботилась о воспитании мальчика и отдала его в школу. Блаженный Михаил Клопский, встретив однажды юношу Иоанна на улице, предсказал, что он будет архиепископом Новгорода, и посоветовал прилежно учиться.
                    </p>
                <p>Иоанн принял постриг в Отенской пустыни, в 50-ти верстах от города, был игуменом этой обители, откуда новгородцы в 1458 году избрали его в архиепископы, после смерти святого Евфимия. Святитель Иона пользовался большим уважением в Москве, и в его святительство московские князья не посягали на независимость Новгорода. Московский митрополит, святитель Иона (1449—1461), был другом новгородского святителя и хотел видеть его своим преемником.</p>
                <p>Архиепископ Иона по обету, данному им в одну из поездок в Москву, построил в Новгороде первый на севере Руси храм в честь Преподобного Сергия Радонежского (1463). Заботясь о возрождении преданий новгородской церковной старины, он вызвал в Новгород известного составителя житий святых иеромонаха Пахомия Логофета, который написал, на основании местных источников, службы и жития наиболее известных новгородских святых и канон святителю Ионе, митрополиту Московскому по его прославлении.</p>
                <p>К тому времени относится начало основания Соловецкого монастыря. Святитель Иона оказал большую помощь и содействие устройству обители. Преподобному Зосиме он выдал особую благословенную грамоту, по которой отдавал (вместе с мирскими властями Новгорода) во владение новой обители весь Соловецкий остров.</p>
                <p>Твердый поборник Православия, он горячо защищал свою паству от проповедников католичества, усилия которых были тщетными в Новгородской земле.</p>
                <p>После многих трудов святитель, чувствуя приближение своей кончины, написал духовную грамоту, завещая похоронить тело его в Отенской обители, о которой много заботился при жизни и воздвиг там два храма — в честь Трех Вселенских Святителей и во имя Святителя Николая. 5 ноября 1470 года, причастившись Святых Таин, святитель отошел ко Господу.</p>
                <p>До наших дней дошло послание святителя к митрополиту Феодосию, написанное в 1464 году. Житие святителя имеется также в Великих Минеях-Четьих митрополита Макария, 5 ноября. В 1553 году, после открытия мощей архиепископа Ионы, было составлено слово об этом событии, принадлежащее перу инока Зиновия Отенского. Особое сказание о чудесах святителя встречается в рукописях XVII века.</p>
                <p>
                    <strong>
                        <style>В то́йже день</style>
                    </strong>
                </p>
            </section>
            <section>
                <title>
                    <p>
                        <style>Святы́х му́ченик Галактио́на и Еписти́мии</style>
                    </p>
                </title>
                <p>
                    <style>На </style>Го́споди, воззва́х: 
                    <style>стихи́ры му́чеником, глас 8.</style></p>
                <p>
                    <style>Подо́бен:</style> О, пресла́внаго чудесе́:</p>
                <p>Млеко́м воспита́н ве́ры,/ мук ра́ди мно́гих, Галактио́не, и скорбе́й/ во Христо́в дости́гл еси́ во́зраст,/ быв прия́тна же́ртва и соверше́нно заколе́ние/ самово́льным стремле́нием, всебога́те./ О, тве́рдыя твоея́ и изве́стныя ве́ры,/ е́юже Бо́га получи́л еси́,/ обожа́емь ны́не соверше́ннейше.</p>
                <p>Худо́жественне взыска́ла еси́ благи́х Исто́чника,/ жела́нных кра́йнейшее;/ Того́ све́тлостьми и ду́шу и помышле́ние озари́ла еси́, Богоблаже́нная,/ и низложи́ла еси́ кре́пкими противле́нии/ многоко́зненнаго и дре́вняго мучи́теля,/ мона́шествующих Боже́ственное украше́ние,/ му́ченице многострада́льная.</p>
                <p>Два свети́льника пресве́тлая Восто́ка у́мнаго/ возсиява́ют благода́тию,/ и тва́рь всю благоче́стно озаря́ют/ превосходя́щими страда́ний све́тлостьми/ и врачева́ний Боже́ственными разжже́нии./ И́хже пресве́тлый пра́здник почита́юще,/ тех ра́ди вся освяща́ющаго Христа́ просла́вим.</p>
                <p>
                    <style>Сла́ва, и ны́не, Богоро́дичен.</style>
                </p>
                <p>
                    <style>Подо́бен то́йже.</style>
                </p>
                <p>Ра́дуйся, ду́ш просвеще́ние,/ греша́щих проще́ние,/ неради́вых исправле́ние;/ ра́дуйся, утеше́ние и ра́дость,/ скорбя́щих Помо́щнице;/ ра́дуйся, Блага́я, немощны́х душ исцеле́ние;/ ра́дуйся, примире́ние к Бо́гу и Хода́таице,/ Серафи́мов всех я́ко су́щи святе́йши, Чи́стая.</p>
                <p>
                    <style>Крестобогоро́дичен:</style>
                </p>
                <p>Тя ви́дящи пригвожда́ема на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Влады́ко,/ у́вы Мне́! — вопия́ше,— Ча́до сла́дкое:/ ра́ны непра́ведно ка́ко терпи́ши,/ врачу́, исцели́вый челове́ческое неможе́ние/ и от тли всех изба́вивый/ милосе́рдием Твои́м.</p>
                <p>
                    <style>Тропа́рь, глас 4:</style>
                </p>
                <p>Му́ченицы Твои́, Го́споди,/ во страда́ниих свои́х венцы́ прия́ша нетле́нныя от <style>Тебе</style>́, Бо́га на́шего:/ иму́ще бо кре́пость Твою́,/ мучи́телей низложи́ша,/ сокруши́ша и де́монов немощны́я де́рзости./ Те́х моли́твами/ спаси́ ду́ши на́ша.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>О́ба кано́на Окто́иха и святы́х кано́н на 4. Его́же краегране́сие: </style>Сопру́г страда́льцев несопру́жен пе́ти подоба́ет. 
                    <style>Глас 8.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Истря́сшему в мо́ри мучи́тельство</emphasis>
                    <emphasis>фарао́не/ и Изра́иля су́шею наста́вльшему,/ пои́м Христу́,/ я́ко просла́вися во ве́ки.</emphasis>
                </p>
                <p>Животворя́щей Тро́ице, всеблаже́нне, предстоя́ ра́достно/ и, све́тлыми мо́лниями просвеща́емь,/ испроси́ просвеще́ние соверша́ющим твою́ святу́ю па́мять.</p>
                <p>Ду́хом Святы́м распали́в твою ду́шу,/ пожже́ стра́сти плотски́я посто́м / и погаси́л еси́ огнь безбо́жия кро́вными струя́ми.</p>
                <p>Род, и бога́тство, и держа́ву Христа́ ра́ди оста́вив/ и взем, преподо́бне, крест,/ мона́шествовал еси́ Боголе́пно со Еписти́миею блаже́нною, твое́ю сопру́гою.</p>
                <p>
                    <style>Богоро́дичен:</style> Засту́пнице скорбя́щих,/ спасе́ние и наде́жде ненаде́ющихся, Богоро́дице всепе́тая,/ моли́ приле́жно изба́витися нам от бед.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Утверже́й сло́вом Небеса́/ и зе́млю</emphasis>
                    <emphasis>основа́вый на вода́х мно́гих,/ утверди́ мя к пе́нию славосло́вия Твоего́, Го́споди.</emphasis>
                </p>
                <p>Дневну́ю звезду́ от непло́дных чре́сл, му́ченице,/ тя произведе́ ро́ждшая тя,/ нощь безбо́жия разоря́ющу.</p>
                <p>Чистото́ю любве́ одержи́мь, де́вствовати научи́л еси́ с тобо́ю сопру́жницу;/ с не́юже пострада́в зако́нно, му́чениче Галактио́не, просла́вися.</p>
                <p>О́ле жены́, преди́ искуше́ния му́ченическая/ научи́вшияся вся приклю́чшаяся открове́нием Боже́ственным,/ и низложи́вши мучи́теля.</p>
                <p>
                    <style>Богоро́дичен:</style> Умерщвле́на страстьми́ вре́дными,/ жи́ва сотвори́ мя, Живо́т ро́ждшая,/ разори́вшаго, Отрокови́це, всю сме́ртную си́лу.</p>
                <p>
                    <style>Седа́лен, глас 4.</style>
                </p>
                <p><style>Подо́бен:</style> Ско́ро предвари́:</p>
                <p>Посто́м украси́в твоея́ зри́тельное души́,/ луча́ми же страда́ния просвеща́еши ве́рныя, Галактио́не блаже́нне./ Тем твой святы́й и светоно́сный день ве́рою соверша́юще,/ благоче́стно тебе́ вопие́м:/ я́ко име́я дерзнове́ние к Бо́гу, моли́ спасти́ся нам.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Обнови́ла еси́, Чи́стая, Боже́ственным Рождество́м Твои́м/ истле́вшее во страсте́х земноро́дных ме́ртвенное существо́/ и воздви́гла еси́ вся от сме́рти к жи́зни нетле́ния./ Те́мже Тя по до́лгу блажи́м вси, Де́во Препросла́вленная,/ я́коже прорекла́ еси́.</p>
                <p>
                    <style>Крестобогоро́дичен:</style>
                </p>
                <p>Де́во Пренепоро́чная, Ма́ти Христа́ Бо́га,/ ору́жие про́йде Твою́ пресвяту́ю ду́шу,/ егда́ распина́ема ви́дела еси́ во́лею Сы́на и Бо́га Твоего́./ Его́же, Благослове́нная, моля́щи не преста́й/ проще́ние прегреше́ний нам дарова́ти.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Из горы́ приосене́нныя, Сло́ве, проро́к,/ еди́ныя Богоро́дицы,/ хотя́ща воплоти́тися Богови́дно усмотри́/ и со стра́хом славосло́вяше си́лу Твою́.</emphasis>
                </p>
                <p>А́гнцы слове́снии яви́стеся, па́стырю Всецарю́ я́вственно после́дующе,/ и в Небе́сней огра́де, венцено́сцы, с му́ченики всели́стеся.</p>
                <p>Сопряже́ние избра́нно яви́стеся,/ разделя́юще бразду́ честна́го и до́браго свиде́тельства,/ и соде́ласте клас, в жи́тницах Небе́сных соблюда́емь.</p>
                <p>По Христе́ усека́еми, до́блии, но́зе, и главы́, и но́гти, и ру́ки,/ искорени́сте лесть нече́стия и победоно́сцы яви́стеся.</p>
                <p>
                    <style>Богоро́дичен:</style> Язы́к земны́х досто́йне не мо́жет воспе́ти Тя, Бо́жию Роди́тельницу я́вльшуюся,/ Всенепоро́чная Пречи́стая, христиа́н Прибе́жище.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>У́тренююще вопие́м Ти,/ Го́споди, спаси́ ны:/ Ты бо еси́ Бо́г наш,/ ра́зве Тебе́, ино́го не ве́мы.</emphasis>
                </p>
                <p>Я́ко млеко́м, воспита́вся по́стнически, Галактио́не,/ во исполне́ние соверше́нное Христо́вых страсте́й дости́гл еси́.</p>
                <p>Умо́м очище́нным ви́дела еси́, Еписти́мие,/ взята́ превысо́ко святы́х на поко́ище.</p>
                <p>Му́чеников соводворе́ние получи́сте в Вы́шних,/ безсме́ртную сла́ву, преподобному́ченицы, обрето́сте.</p>
                <p>
                    <style>Богоро́дичен:</style> Родила́ еси́ в ле́то Безле́тнаго, Пречи́стая,/ бы́вша Челове́ка, да спасе́т челове́ка.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Ри́зу мне́ пода́ждь све́тлу,/ одея́и́ся све́том, я́ко ри́зою,/ Многоми́лостиве Христе́, Бо́же наш.</emphasis>
                </p>
                <p>Ба́нею Боже́ственнаго просвеще́ния к безсопру́жным приступи́сте,/ кро́вию последи́ кре́щшеся, страда́льцы, соверше́ннейше.</p>
                <p>Мно́гим жесто́чеством ду́шу просвети́в, посто́м,/ кра́сну яви́л еси, Галактио́не, све́том страда́ния.</p>
                <p>На колесни́це кро́ви ва́шея все́дше, му́ченицы,/ и путь постиго́сте Небе́сный,/ в не́мже почива́ете.</p>
                <p>
                    <style>Богоро́дичен:</style> Равноче́стна родила́ еси́ Отцу́ Сы́на, Неискусобра́чная,/ и млеко́м пита́ла еси́ Пита́теля всех па́че ума́.</p>
                <p>
                    <style>Конда́к, глас 2</style>
                </p>
                <p><style>Подо́бен:</style> Вы́шних ища́:</p>
                <p>Му́ченик Христо́вых полко́м причто́стеся/ до́бре хра́брствовавшим,/ све́тло подвиза́вшеся, Галактио́не сла́вне,/ с честно́ю сопру́жницею и сострада́вшею тебе́ Еписти́миею./ Еди́ному Бо́гу непреста́нно моли́теся о всех нас.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Ангелом о́троки из огня́ спасы́й/ и гремя́щую пещь преложи́вый на ро́су,/ благослове́н еси́, Бо́же оте́ц на́ших.</emphasis>
                </p>
                <p>Уневе́стившися Сло́ву, Еписти́мие, Боже́ственному,/ ти обнажи́ти тща́щияся ослепи́ла еси́ неве́рныя,/ и пока́явшияся Све́та ча́да яви́ла еси́.</p>
                <p>Пожре́ти бого́м безду́шным отре́кшеся отню́д,/ и́стинному Бо́гу на́шему и душ Влады́це/ же́ртва, му́ченицы, честна́я принесо́стеся.</p>
                <p>На огнь муче́ния приведе́н, Галактио́не,/ кро́вными пото́ки безбо́жия пла́мень, му́чениче, погаси́л еси́, му́дре, вопии́:/ благослове́н еси́, Го́споди, Бо́же оте́ц на́ших.</p>
                <p>
                    <style>Богоро́дичен:</style> С Вы́шними все́ми Небе́сными чи́нми велегла́сно Ти вси,/ Богороди́тельнице Отрокови́це, Тобо́ю спасе́ннии, блажи́м.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Безнача́льнаго Царя́ сла́вы,/ Его́же трепе́щут Небе́сныя си́лы,/ по́йте, свяще́нницы,/ лю́дие, превозноси́те во вся ве́ки.</emphasis>
                </p>
                <p>Равноче́стны чистото́ю и ра́вни поще́нием и страда́нием су́ще,/ ра́вныя от Бо́га получи́сте да́ры, до́блии страда́льцы.</p>
                <p>Сочета́ние нетле́нием сохрани́сте, возжеле́вше Ангельское житие́,/ с ни́миже ра́достно, Госпо́дни страстоно́сцы, лику́ете досто́йно.</p>
                <p>Стоя́ пред суди́щем му́жески,/ пропове́дал еси́, му́чениче, Еди́наго Го́спода Бо́га и́стиннаго/ и многобо́жия разруши́л еси́ шата́ние.</p>
                <p>
                    <style>Богоро́дичен:</style> Я́ко че́стен и превы́шший престо́л,/ су́щую Бо́га Вы́шняго воспое́м, лю́дие,/ еди́ну по Рождестве́ Ма́терь и Де́ву.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Проявле́нное на горе́ законополо́жнику во огни́ и купине́/ Рожде́ство Присноде́вы/ в на́ше ве́рных спасе́ние,</emphasis>
                    <emphasis>/ пе́сньми немо́лчными велича́ем.</emphasis>
                </p>
                <p>Столп яви́лся еси́, Богому́дре, Небе́сный,/ Це́ркве основа́ние и столп благоче́стия,/ и му́чеников и по́стников, Галактио́не, утвержде́ние/ и Боже́ственное удобре́ние.</p>
                <p>Процвела́ еси́ в де́вственных цве́тех, я́коже шипо́к<a type="note" xlink:href="#note73">73</a>
                    ,/ и во удо́лиих<a type="note" xlink:href="#note74">74</a>
                    му́ченических благово́нствующи, я́ко кри́н<a type="note" xlink:href="#note75">75</a>
                    ,/ Еписти́мие де́во, му́ченице Госпо́дня./ Тем тя согла́сно ублажа́ем.</p>
                <p>Све́том Трисо́лнечныя све́тлости озаре́ни,/ к тому́ преидо́сте ны́не, сы́нове Све́та я́вльшеся./ Моли́теся просвеще́ние дарова́ти, му́ченицы, ве́рою хва́лящим вы.</p>
                <p>
                    <style>Богоро́дичен:</style> Ты еси́, Богоро́дице, ору́жие на́ше и стена́,/ Ты еси́ заступле́ние к Тебе́ прибега́ющим:/ Тя ны́не на моли́тву подвиза́ем, да изба́вимся от враг на́ших.</p>
                <p>
                    <strong>Святые мученики Галактион и Епистимия. </strong>Богатые и знатные супруги Клитофон и Левкиппия, жившие в городе Емесе Финикийском, долгое время были бездетны. Много золота отдали супруги языческим жрецам, но оставались бесплодными.
                  </p>
                <p>Городом Емесом в III-м веке управлял поставленный Римом сириец Секунд. Он был беспощадный и ревностный гонитель христиан и для их устрашения велел выставить на улицах изощренные орудия пыток. Достаточно было малейшего подозрения в принадлежности к «секте галилеян» (так язычники именовали христиан), чтобы человек был схвачен и предан мучениям. Несмотря на это, многие христиане добровольно отдавали себя в руки палачей, желая пострадать за Христа.</p>
                <p>Один старый человек, по имени Онуфрий, скрывавший под рубищем нищего свое иноческое и пресвитерское достоинство, ходил по Емесу из дома в дом, прося подаяния. Везде, где он видел возможность отвратить людей от языческого заблуждения, он проповедовал о Христе. Однажды он пришел в богатый дом Левкиппии. Принимая от нее милостыню, инок почувствовал, что женщина печальна, и спросил ее о причине этой печали. Она поведала старцу о своем семейном несчастье. Утешая ее, Онуфрий рассказал ей о Едином Истинном Боге, о Его всемогуществе и милости, о том, что Он всегда дает просимое тем, кто с верой обращается к Нему. Надежда наполнила душу Левкиппии. Она уверовала, приняла святое Крещение и стала тайной исповедницей христианства. Вскоре после того во сне ей было открыто, что она родит сына, который станет истинным последователем Христа. Сначала Левкиппия скрывала от мужа свою радость, но, когда младенец родился, она открыла мужу свою тайну и убедила его креститься.</p>
                <p>Младенца назвали Галактионом. Родители воспитали его в христианской вере и дали ему прекрасное образование. Он мог сделать блестящую карьеру. Галактион же стремился к непорочной, иноческой жизни — уединению и молитве.</p>
                <p>Когда Галактиону было 24 года, отец решил его женить и нашел невесту, красивую и знатную девушку по имени Епистимия. Сын не противился воле отца, однако, по Промыслу Божьему, свадьба была на некоторое время отложена. Часто посещая невесту, Галактион постепенно открыл ей свою веру, обратил ее ко Христу и сам тайно крестил ее. Вместе с Епистимией крестился и один из ее рабов Евтолмий. Новообращенные решили, по примеру Галактиона, посвятить себя иноческой жизни. Покинув город, они скрылись на горе Публион, где было два тайных монастыря, мужской и женский. Новые иноки должны были взять на себя основную физическую работу, так как насельники обоих монастырей были стары и немощны. Несколько лет иноки подвизались в трудах, посте и молитвах. Однажды Епистимии было во сне видение: она и Галактион стоят в дивном дворце перед Светлым Царем, и Царь подает им золотые венцы. Это было предвестием их скорой мученической кончины.</p>
                <p>Язычникам стало известно о существовании монастырей, куда был послан отряд, чтобы схватить их насельников. Однако монахи и монахини успели укрыться в горах. Только Галактион не захотел бежать и остался в келье, читая Священное Писание. Когда Епистимия увидела, что воины ведут связанного Галактиона, она стала умолять игумению отпустить ее, потому что хотела принять муки за Христа вместе со своим обручником-учителем. Игумения со слезами благословила Епистимию на подвиг.</p>
                <p>Святые перенесли тяжелейшие пытки, молясь и прославляя Христа. По приказу судьи их четвертовали.</p>
                <p>Евтолмий, бывший раб Епистимии, брат ее во Христе и сподвижник в иноческом делании, тайно предал честному погребению тела святых мучеников и составил в назидание современникам и потомкам их житие.</p>
            </section>
        </section>
        <section>
            <title>
                <p>В 6-й день</p>
            </title>
            <section>
                <title>
                    <p>
                        <style>Преподо́бнаго отца́ на́шего Варлаа́ма Новгоро́дскаго чудотво́рца, игу́мена Ху́тыня монастыря́</style>
                    </p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>Стихи́ры на 4. Самогла́сны, глас 6:</style>
                </p>
                <p>Вседержи́тельною десни́цею укрепля́емь,/ преподо́бне о́тче наш Варлаа́ме,/ воздержа́нием пи́щу Боже́ственную позна́л еси́;/ и непреста́нною моли́твою и нощны́м стоя́нием/ Анто́ния блаже́ннаго снасле́дник бы́ти сподо́бился еси́,/ сле́зными же потоки́ вся де́монская ополче́ния потопи́л еси́./ Те́мже и Христо́с тя дарова́ньми чуде́с просла́ви,/ Его́же возжеле́л еси́/ и Его́же ра́ди тяготу́ дневну́ю поне́сл еси́,/ моли́ спасти́ся душа́м на́шим.</p>
                <p>Прииди́те вси концы́ земни́и,/ псалмы́ и пе́сньми/ свяще́нное и честно́е преподо́бнаго торжество́ Варлаа́ма/ <style>Днесь</style> благоче́стно восхва́лим:/ а́ще бо и последи́ возсия́,/ но дре́вних че́сти сподо́бися/ и мо́лится Христу́ спасти́ся душа́м на́шим.</p>
                <p>Страстна́я взыгра́ния/ воздержа́нием, о́тче преподо́бне Варлаа́ме, изсуши́л еси́/ и от сего́ дом и жили́ще Ду́ха Свята́го показа́лся еси́,/ исцеле́ния ве́рою приходя́щим к тебе́ подае́ши,/ я́коже вторы́й Илия́ чудесы́ показа́лся еси́./ Он бо, в животе́ сы́й,/ возду́хи водото́чными чудоде́йствоваше,/ ты же и по сме́рти чудесы́ удивля́еши:/ не зерца́лом бо и гада́ньми,/ но явле́нне и я́сне зри́ши Святу́ю Тро́ицу./ Е́йже моли́ся спасти́ся душа́м на́шим.</p>
                <p>
                    <style>Сла́ва, глас 8:</style>
                </p>
                <p>Прииди́те, мона́хов мно́жества <style>Днесь</style>,/ псало́мская пе́ния, а́ки цве́ты духо́вныя, принесе́м,/ я́ко вои́стинну мона́шескому удобре́нию/ и преподо́бным сожи́телю./ Хва́ляще, си́це рце́м:/ ра́дуйся, свети́льниче многосве́тлый,/ возводя́ ко Христу́ мона́хов мно́жества;/ ра́дуйся, всея́ Росси́и похвала́ и утвержде́ние,/ и всех ве́рных благоути́шное приста́нище,/ и исцеле́ние боля́щим во гресе́х,/ на Боже́ственное тех возвыша́я раче́ние./ Тем пречестну́ю и святу́ю твою́ и А́нгелом гове́йную соверша́юще па́мять,/ преподо́бне о́тче наш Варлаа́ме,/ и Боже́ственнаго человеколю́бия про́сим получи́ти/ твои́ми к Бо́гу моли́твами,/ и ми́ру мир дарова́ти,/ и душа́м на́шим ве́лию ми́лость.</p>
                <p>
                    <style>И ны́не, Богоро́дичен.</style>
                </p>
                <p>
                    <style>На стихо́вне стихи́ры самогла́сны, глас 5:</style>
                </p>
                <p>Ве́рою и любо́вию, соше́дшеся, празднолю́бцы,/ псалмы́ и пе́сньми восхва́лим <style>Днесь</style>/ Небе́снаго челове́ка и земна́го А́нгела./ К нему́же возопие́м:/ о всеблаже́нне и преподо́бне, по́стников похвала́,/ о нас моли́ся ко Христу́, Варлаа́ме о́тче наш,/ поми́ловатися душа́м на́шим.</p>
                <p>
                    <style>Стих:</style> Честна́ пред Го́сподем / сме́рть преподо́бных Его́.</p>
                <p>Честны́й и светоно́сный, преподо́бне, твой пра́здник/ испо́лнен ра́дости и весе́лия духо́внаго./ Те́мже, соше́дшеся, мона́хов мно́жества/ и христоимени́тии лю́дие,/ любо́вию восхваля́юще, блажи́м Боже́ственная дея́ния твоя́,/ я́ко бо крин, во удо́ли процве́л еси́,/ и благоуха́еши душе́вная на́ша чу́вства,/ Варлаа́ме о́тче наш,/ моли́ спасти́ся душа́м на́шим.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Я́ко уязви́вся жела́нием Боже́ственным,/ преподо́бне о́тче наш Варлаа́ме,/ взем бо крест твой, после́довал еси́ Влады́це Христу́./ Тогда́ вся плотска́я мудрова́ния умертви́в,/ и насле́довал еси́ вои́стинну кро́тких зе́млю,/ прича́стием обожа́емь,/ и, неизрече́ннаго о́наго весе́лия наслажда́яся,/ помина́й нас, творя́щих всесвяту́ю и пречестну́ю па́мять твою́.</p>
                <p>
                    <style>Сла́ва, глас 8:</style>
                </p>
                <p>Преподо́бне и Богоблаже́нне о́тче Варлаа́ме,/ вои́стинну сподо́бился еси́ Боже́ственныя жи́зни,/ посто́м бо и бде́нием те́ло твое́ изнуря́я,/ о́браз был еси́ мона́хов./ А́ще бо и теле́сный язы́к умолче́,/ но чудеса́ свиде́тельствуют;/ вели́кий же Но́вград, пропове́дуя, хва́лится,/ име́ю бо, рече́, в себе́ неистощи́мое сокро́вище,/ честны́я мо́щи твоя́,/ и чудеса́ быва́емая,/ и прославля́ет просла́вльшаго тя Го́спода./ Ему́же моли́ся/ дарова́ти вселе́нней мир и ве́лию ми́лость.</p>
                <p>
                    <style>И ны́не, Богоро́дичен.</style>
                </p>
                <p>
                    <emphasis>
                        <style>Тропари́ зри на вели́цей вече́рни (зри </style>
                    </emphasis>
                    <emphasis>
                        <style>день сей </style>
                    </emphasis>
                    <emphasis>
                        <style>ни́же, глас 3 и глас 8) </style>
                    </emphasis>
                </p>
                <p>
                    <style>Сла́ва, и ны́не, Богоро́дичен воскре́сен.</style>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>Блаже́н муж: 
                    <style>На </style>
                    Го́споди, воззва́х: 
                    <style>стихи́ры на 8, самогла́сен, глас 8:</style></p>
                <p>Преподо́бне и Богоблаже́нне о́тче наш Варлаа́ме,/ поучи́вся в за́поведех Госпо́дних день и нощь/ и в зако́не Его́ досто́йно пожи́в,/ обре́л еси́ ле́ствицу Небе́сную,/ по не́йже возше́д, дости́гл еси́ Го́рняго Иерусали́ма./ Боле́зней и по́двиг досто́йную по́честь прие́мля,/ и с Вы́шними ра́дуешися,/ Боже́ственнаго зре́ния наслажда́яся,/ от Царя́ бо ца́рствующих, Христа́, венце́м венча́лся еси́/ и Ца́рствия Его́ снасле́дник был еси́./ Но я́ко име́я дерзнове́ние ко Христу́,/ ми́ру мир испроси́/ и душа́м на́шим ве́лию ми́лость.</p>
                <p>Я́ко чи́стое и нескве́рное зерца́ло,/ яви́лся еси́ в Вы́шних ликостоя́ниих,/ те́мже и чи́стаго ра́ди жития́ твоего́/ Тро́ицы жили́ще показа́лся еси́./ И, я́ко светоно́сное со́лнце,/ в твое́й оби́тели сия́я, Варлаа́ме, яви́лся еси́,/ и всю поднебе́сную просвеща́я./ И, я́коже вторы́й Моисе́й,/ креста́ жезло́м мо́ре страстно́е пресе́кл еси́,/ мы́сленнаго же Амали́ка победи́в,/ безвре́дно Небе́сный восхо́д обре́л еси́,/ и со Безпло́тными Тро́ице предстоя́,/ моли́ спасти́ся душа́м на́шим.</p>
                <p>Преподо́бре о́тче и Богоно́се Варлаа́ме,/ си́лою креста́ утверди́вся,/ страстны́я пото́ки изсуши́л еси́/ и ра́достию и весе́лием души́ дости́гл еси́,/ иде́же глас пра́зднующих слы́шашеся,/ и кра́снаго и неизрече́ннаго о́наго весе́лия насыща́ешися./ Тем и све́тлыми тя венцы́ Христо́с обогати́./ Всечестны́я же мо́щи исцеле́ний неоску́дный исто́чник/ источа́ют ве́рою приходя́щим./ Тем, со стра́хом и любо́вию предстоя́ще, мо́лимся:/ моли́ся, преподо́бне о́тче наш,/ спасти́ся душа́м на́шим.</p>
                <p>Чи́стое и пречестно́е прия́телище яви́лся еси́ Ду́ха Пресвята́го,/ Варлаа́ме преподо́бне,/ Безпло́тным бо во пло́ти подо́бяся,/ и тех житию́ подража́л еси́./ Сего́ ра́ди от вседе́тельныя венча́лся еси́ Десни́цы/ и чуде́с исцеле́ний от Него́ сподо́бился еси́,/ а́ще бо и преста́вился еси́ от земли́,/ но Бо́гу жив предстои́ши со А́нгелы/ и мо́лишися о душа́х на́ших.</p>
                <p>
                    <style>Сла́ва, глас 8:</style>
                </p>
                <p>Всечестны́я и чудотво́рныя мо́щи твоя́, Варлаа́ме о́тче наш,/ исцеле́ния неоску́дно подаю́т притека́ющим с ве́рою/ и душетле́нныя стра́сти исцеля́ют,/ мно́жества же де́монов отрева́ют./ Те́мже и стада́ мона́хов, твои́ми чудесы́ удивля́еми,/ ра́достно от души́ вопие́м:/ Богоблаже́нне и преподо́бне о́тче наш Варлаа́ме,/ моли́ Христа́ Бо́га/ уще́дрити мир и спасти́ ду́ши на́ша.</p>
                <p>
                    <style>И ны́не, Богоро́дичен:</style> Царь Небе́сный:</p>
                <p>
                    <style>Вход. Проки́мен дне. И чте́ния.</style>
                </p>
                <p>Прему́дрости Соломо́новы чте́ние 
                    <style>(глава́ 3):</style></p>
                <p>Пра́ведных ду́ши в руце́ Бо́жией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их,/ и е́же от на́с ше́ствие, сокруше́ние;/ они́ же суть в ми́ре./ И́бо пред лице́м челове́ческим, а́ще и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше,/ вели́кими благоде́тельствовани бу́дут,/ я́ко Бог искуси́ я и обре́те их досто́йны Себе́./ Я́ко зла́то в горни́ле, искуси́ их,/ и я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися На́нь разуме́ют и́стину/ и ве́рнии в любви́ пребу́дут Ему́./ Я́ко благода́ть и ми́лость в преподо́бных Его́/ и посеще́ние во избра́нных Его́.</p>
                <p>Прему́дрости Соломо́новы чте́ние 
                    <style>(гла́вы 5, 6):</style></p>
                <p>Пра́ведницы во ве́ки живу́т,/ и в Го́споде мзда́ их, и попече́ние их у Вы́шняго./ Сего́ ра́ди прии́мут Ца́рствие благоле́пия/ и вене́ц добро́ты от руки́ Госпо́дни;/ зане́ десни́цею покры́ет я и мы́шцею защити́т их./ Прии́мет всеору́жие рве́ние свое́/ и вооружи́т тварь в месть враго́м./ Облече́тся в броня́ пра́вды/ и возложи́т шлем — суд нелицеме́рен./ Прии́мет щит непобеди́мый — преподо́бие,/ поостри́т же напра́сный гнев во ору́жие,/ спобо́рет же с ним мир на безу́мныя./ По́йдут праволу́чныя стре́лы мо́лниины,/ и, я́ко от благокру́гла лу́ка облако́в, на наме́рение полетя́т./ И от каменоме́тныя я́рости испо́лнь, паду́т гра́ды,/ вознегоду́ет на них вода́ морска́я,/ ре́ки же потопя́т я на́гло./ Сопроти́в ста́нет им дух си́лы,/ и, я́ко ви́хор, разве́ет их,/ и опустоши́т всю зе́млю беззако́ние,/ и злоде́йство преврати́т престо́лы си́льных./ Слы́шите у́бо, ца́рие, и разуме́йте,/ навы́кните, суди́и, конце́в земли́./ Внуши́те держа́щии мно́жества/ и гордя́щиися о наро́дех язы́к,/ я́ко дана́ есть от Го́спода держа́ва вам/ и си́ла от Вы́шняго.</p>
                <p>Прему́дрости Соломо́новы чте́ние 
                    <style>(глава́ 4):</style></p>
                <p>Пра́ведник, а́ще пости́гнет сконча́тися, в поко́и бу́дет./ Ста́рость бо честна́ не многоле́тна,/ ниже́ в числе́ лет исчита́ется./ Седи́на же есть му́дрость челове́ком/ и во́зраст ста́рости — житие́ нескве́рное./ Благоуго́ден Бо́гу быв, возлю́блен бысть/ и живы́й посреде́ гре́шников преста́влен бысть./ Восхище́н бысть, да не зло́ба измени́т ра́зума его́,/ или́ лесть прельсти́т ду́шу его́/ Раче́ние бо зло́бы помрача́ет до́брая/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́споду душа́ его́,/ сего́ ра́ди потща́ся от среды́ лука́вствия./ Лю́дие же, ви́девше и не разуме́вше,/ ниже́ поло́жше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
                <p>
                    <style>На лити́и стихи́ры самогла́сны, глас 8:</style>
                </p>
                <p>Боже́ственная и светоно́сная/ наста́ па́мять в по́стницех вели́каго Варлаа́ма,/ ду́ши и телеса́ веселя́щая./ Те́мже, прииди́те, празднолю́бцы,/ да наслади́мся ны́нешняго торжества́,/ се бо на́ше зва́ние прии́де/ и Росси́йския земли́ удобре́ние,/ вели́каго же Нова́гра́да похвала́ и утвержде́ние,/ снасле́дник бо Христо́в яви́ся,/ и Безпло́тных жития́ подража́тель быв,/ и мо́лится Спа́су всех/ умири́ти мир и спасти́ ду́ши на́ша.</p>
                <p>Весели́ся и ра́дуйся в Го́споде, вся Росси́йская земля́,/ процве́тши в себе́ но́ваго свети́льника,/ я́ко со́лнце, вселе́нную просвеща́юща./ Красу́йся и лику́й, Це́рковь Бо́жия,/ и мона́хов мно́жества, сра́дуйтеся,/ празднолю́бных собо́ри, взыгра́йте,/ и, вене́ц от духо́вных цвето́в спле́тше,/ с Дави́дом возопии́м:/ сон че́стен пред Го́сподем смерть преподо́бных Его́.</p>
                <p>Честно́е и пречестно́е/ прия́телище яви́лся еси́ Ду́ха Пресвята́го,/ преподо́бне Варлаа́ме о́тче наш,/ Безпло́тных во пло́ти житие́ подража́л еси́,/ теле́сная двиза́ния воздержа́нием умертви́в,/ в живоно́сную ме́ртвость оде́ялся еси́./ И сего́ ра́ди от Вседержи́тельныя Десни́цы венча́лся еси́/ и чуде́с исцеле́ний от Него́ сподо́бился еси́./ А́ще бо и преста́вился еси́ от земли́,/ но Бо́гу жив предстои́ши / и зде с на́ми неви́димо водворя́ешися,/ но, я́ко име́я дерзнове́ние,/ моли́ся о душа́х на́ших.</p>
                <p>
                    <style>Сла́ва, глас 6:</style>
                </p>
                <p>Све́тлый и всепра́зднственный <style>Днесь</style> возсия́ день,/ я́коже второ́е со́лнце,/ вся празднолю́бных собо́ры просвеща́я/ и мглу́ отгоня́я дре́вняго помраче́ния:/ честна́я бо па́мять Варлаа́ма вселе́нную созыва́ет/ е́же к честне́й его́ и чудотво́рней ико́не стещи́ся,/ и любе́зно лобыза́ти, и моли́ти:/ да, я́ко кро́ткому Дави́ду,/ благочести́вым побе́дное одоле́ние на сопроти́вныя испро́сит,/ и ми́ру мир, и душа́м на́шим ве́лию ми́лость.</p>
                <p>
                    <style>И ны́не, Богоро́дичен.</style>
                </p>
                <p>
                    <style>На стихо́вне стихи́ры самогла́сны. Глас 2:</style>
                </p>
                <p>Ду́ха Свята́го теплото́ю, му́дре,/ жела́ние се́рдца твоего́ е́же ко Го́споду согре́яв/ и зи́му страсте́й умертви́в,/ многоко́зненную же си́лу и де́монскую низложи́л еси́/ и вконе́ц не́мощны ты́я показа́л еси́,/ Небе́сная же во́инства удиви́в терпе́нием свои́м,/ но я́ко по́стников подража́тель/ и преподо́бных сожи́тель,/ моли́ спасти́ся душа́м на́шим.</p>
                <p>
                    <style>Стих:</style> Честна́ пред Го́сподем/ сме́рть преподо́бных Его́.</p>
                <p>Взем крест Госпо́день, преподо́бне Варлаа́ме,/ терпели́вно после́довал еси́ на Кресте́ нас ра́ди́ Распе́ншемуся,/ и Его́ ра́ди любве́ вся оста́вил еси́,/ и Того́ еди́наго, Христа́, возлюби́л еси́./ Ему́же и со А́нгелы предстоя́,/ моли́ уще́дрити мир/ и спасти́ ду́ши на́ша.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Я́ко прие́м, о́тче, Небе́сное се́мя,/ плод стори́чествующ доброде́телей прине́сл еси́,/ Варлаа́ме о́тче наш,/ пита́я благоче́стно гла́дом та́ющия доброде́телей,/ отону́дуже исцеле́ния ве́рою приходя́щим подае́ши./ Те́мже, я́ко име́я дерзнове́ние ко Христу́,/ моли́, преподо́бне о́тче наш,/ спасти́ся ве́рою чту́щим тя/ и пра́зднующим любо́вию па́мять твою́.</p>
                <p>
                    <style>Сла́ва, глас 8:</style>
                </p>
                <p>Мона́хов мно́жества/ наста́вника тя почита́ем, о́тче наш Варлаа́ме,/ твое́ю бо стезе́ю вои́стинну пра́во ходи́ти позна́хом./ Блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче, преподо́бных сопричастниче и пра́ведных./ С ни́миже моли́ся Го́сподеви/ поми́ловатися душа́м на́шим.</p>
                <p>
                    <style>И ны́не, Богоро́дичен.</style>
                </p>
                <p>
                    <style>На благослове́нии хле́бов тропа́рь свята́го. Два́жды. И </style>Богоро́дице Де́во: 
                    <style>Еди́ножды.</style></p>
                <p>
                    <style>Тропа́рь, глас 3:</style>
                </p>
                <p>И́же на земли́ лега́нием,/ поще́нием же и бде́нием/ те́ло твое́ изнуря́я, преподо́бне,/ вся плотска́я мудрова́ния умертви́л еси́;/ и исцеле́ний струя́ незави́стная яви́лся еси́/ ве́рою притека́ющим к тебе́, Варлаа́ме о́тче наш,/ моли́ Христа́ Бо́га/ спасти́ся душа́м на́шим.</p>
                <p>
                    <style>Ин Тропа́рь, глас 8:</style>
                </p>
                <p>Богодухо́вныя благода́ти испо́лнився/ и разже́гся любо́вию Животворя́щия Тро́ицы,/ млад яви́ся Бо́гу угожда́яй,/ ревну́я святы́м отце́м преподо́бным,/ вели́кия труды́ возлюби́в,/ и поне́сл еси́, и де́монския посрами́в, мно́жества низложи́л еси́,/ и преста́вися в ве́чный поко́й,/ и ны́не подае́ши прося́щим неоску́дное исцеле́ние,/ исцеля́я многоразли́чныя неду́ги,/ мо́лимтися, святы́й преподо́бне о́тче Варла́аме,/ непреста́нно моли́ся ко Го́споду о ду́шах на́ших.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style> Бог Госпо́дь: 
                    <style>тропа́рь два́жды. Сла́ва, и ны́не, Богоро́дичен воскре́сный.</style></p>
                <p>
                    <style>По 1-м стихосло́вии седа́лен, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Мно́гим воздержа́нием, преподо́бне, житие́ украси́в,/ путь показа́л еси́, веду́щий в жизнь, доброде́телей смире́нием./ Ми́ра бо отве́ргся и, вся́, я́же в ми́ре кра́сная, преоби́дев,/ Ева́нгельским уче́нием после́довал еси́;/ жесто́ким же житие́м плоть твою́ изнуря́я,/ го́рдаго зми́я воздержа́нием уби́л еси́./ Те́мже на Небесе́х водворя́яся и Трисо́лнечному Божеству́ предстоя́, пресла́вне Варлаа́ме,/ моли́ Христа́ Бо́га/ грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Небе́сную дверь и киво́т,/ пресвяту́ю го́ру, све́тлый о́блак воспои́м,/ неопали́мую купину́, слове́сный рай, Е́вы воззва́ние,/ вселе́нныя всея́ вели́кое сокро́вище,/ я́ко спасе́ние в Ней соде́лася ми́ру и оставле́ние дре́вних согреше́ний./ Сего́ ра́ди вопие́м Ей:/ моли́ся Сы́ну Твоему́ прегреше́ний оставле́ние дарова́ти/ благоче́стно покланя́ющимся всесвято́му Рождеству́ Твоему́.</p>
                <p>
                    <style>По 2-м стихосло́вии седа́лен, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Красоты́ ми́ра сего́ от млады́х ногте́й, преподо́бне, возненави́дев,/ еди́наго Христа́ от се́рдца возлюби́л еси́,/ и Тому́ все́ю душе́ю прилепи́лся еси́,/ и, я́ко Безпло́тен, на земли́ пожи́л еси́ с пло́тию,/ сла́ву же мимотеку́щую и бога́тство в ничто́же вмени́в,/ Небе́сное бога́тство восприя́л еси́ и сла́ву ве́чную./ Те́мже ублажа́ем свято́е твое́ успе́ние и, в нем торжеству́юще, вопие́м ти:/ преподо́бне о́тче наш Варлаа́ме,/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии:/ О́гнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, А́нгельский и челове́ческий род,/ досто́йно сла́вим пресвято́е Рождество́ Твое́ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му Рождеству́ Твоему́.</p>
                <p>
                    <style>По полиеле́и седа́лен, глас 3.</style>
                </p>
                <p>
                    <style>Подо́бен:</style> Красоте́ де́вства:</p>
                <p>Сою́зом любве́ привяза́вся Христу́,/ земна́я же и мимотеку́щая возненави́дев, Богому́дре,/ пусты́нное озлобле́ние усе́рдно подъя́л еси́,/ де́монская же ополче́ния и их многоко́зненную си́лу посрами́л еси́,/ и подвигополо́жник Христо́с дарова́нием чуде́с обогати́ тя./ Те́мже Тя почита́ем, Варлаа́ме Богому́дре.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Я́ко невозде́ланная, Де́во, лоза́, красне́йший гро́зд прозябла́ еси́,/ источа́ющь нам вино́ спасе́ния, всех веселя́щее ду́ши же и телеса́./ Те́мже, я́ко вину́ Тя до́брых блажа́ще при́сно,/ со А́нгелом вопие́м Ти:/ ра́дуйся, Обра́дованная.</p>
                <p>
                    <style>Та́же степе́нна, 1-й антифо́н 4-го гла́са. Проки́мен, глас 4: </style>Честна́ пред Го́сподем смерть преподо́бных Его́. 
                    <style>Стих:</style> 
                    Что возда́м Го́сподеви о всех, я́же воздаде́ ми? Вся́кое дыха́ние: 
                    <style>Ева́нгелие от Матфе́я, зача́ло 43. По 50-м псалме́, стихи́ра самогла́сна, глас 6: </style>
                    Све́тлый и всепра́зднственный <style>Днесь</style> возсия́ день: 
                    <style>Пи́сан на литии́ Сла́вник.</style></p>
                <p>
                    <style>Та́же кано́н Богоро́дицы 2-го гла́са, со ирмосо́м на 6. </style>Нетре́ну, необы́чну: 
                    <style>И преподо́бнаго Варлаа́ма, на 8. Его́же краегране́сие: </style>
                    Глаго́л даждь ми, Христе́ мой, восхвали́ти Твоего́ уго́дника. 
                    <style>Глас 2.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Гряди́те, лю́дие,/ пои́м песнь Христу́ Бо́гу, разде́льшему мо́ре и наста́вльшему лю́ди,/ я́же изведе́ из рабо́ты Еги́петския,/ я́ко просла́вися.</emphasis>
                </p>
                <p>От Све́та Свет, Христе́ мой,/ от Отца́ пре́жде век рожде́йся, сый в нача́ле со Отце́м и Ду́хом,/ согреше́ний мрак души́ моея́ отгна́в, озари́ ум мой, молю́ся,/ да возмогу́ пе́ти Варлаа́ма, Твоего́ уго́дника.</p>
                <p>От ко́рене блага́го блажа́йшая о́трасль прозя́бл еси́,/ земны́х маловре́меннаго жития́ избе́гл еси́./ Тем, ны́не чистоты́ вене́ц прие́мля, со А́нгелы Христу́ воспева́еши:/ пои́м Го́сподеви, я́ко просла́вися.</p>
                <p>Земна́я и мимотеку́щая, я́ко уме́ты, вмени́в, Христа́ Еди́наго приобре́л еси́,/ Его́же сою́зом любве́ уязви́в ду́шу твою́,/ и Того́ потща́лся еси́ обрести́ ненасыща́емыя добро́ты.</p>
                <p>
                    <style>Богоро́дичен:</style> Услы́ша Е́ва прама́ти: в печа́лех роди́ши ча́да./ Ты же, чи́стая Де́во, услы́шала еси́:/ Госпо́дь с Тобо́ю, ра́дуйся,/ и ра́дованным гла́сом, Богоневе́сто, печа́ль прама́тере потреби́ла еси́.</p>
                <p>
                    <style>Катава́сия: </style>
                    <emphasis>Отве́рзу уста́ моя́:</emphasis>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>На ка́мени мя ве́ры утверди́в,/ разшири́л еси́ уста́ моя́ на враги́ моя́,/ возвесели́бося дух мой внегда́ пе́ти:/ несть свят, я́коже Бог наш,/ и несть пра́веден, па́че Тебе́, Го́споди.</emphasis>
                </p>
                <p>По апо́столу, о́тче, Вы́шних ища́, и мудрова́ние име́я е́же к Бо́гу,/ вся, я́же на земли́, оста́вил еси́/ и па́че естества́ добро́ты сподо́бился еси́.</p>
                <p>Све́том Боже́ственным осия́емь о нем,/ и путь, к жи́зни веду́щ, позна́л еси́, о́тче наш Варлаа́ме,/ и равноа́нгельнаго ра́ди жития́ чудотво́рец наре́клся еси́.</p>
                <p>Зако́ны пита́яся всех Творца́ и Влады́ки,/ те́мже и невече́рним облистава́емь Све́том,/ све́тлое со́лнце яви́лся еси́ и прему́дрости сокро́вищем, мир обогаща́я.</p>
                <p>
                    <style>Богоро́дичен:</style> Во ины́х жена́х ма́ти, до́ндеже де́ва, не позна́ся,/ ни ма́ти по рождестве́ де́вствовати сподо́бися,/ на Тебе́ же, Де́во Богома́ти, обое́ сбы́стся./ Тем весе́лием ду́ха воспева́ю:/ несть непоро́чны, па́че Тебе́, Влады́чице.</p>
                <p>
                    <style>Седа́лен, глас 8.</style>
                </p>
                <p><style>Подо́бен:</style> Прему́дрости:</p>
                <p>Красоты́ мирски́я от млады́х ногте́й, преподо́бне, возненави́дев,/ еди́наго же Христа́ от се́рдца возлюби́л еси́/ и Тому́ все́ю душе́ю прилепи́лся еси́;/ я́ко безпло́тен, на земли́ пожи́в с пло́тию,/ сла́ву же мимотеку́щую и бога́тство в ничто́же вмени́в,/ Небе́сное бога́тство восприя́л еси́ и сла́ву ве́чную./ Те́мже ублажа́ем свято́е твое́ успе́ние и, в нем торжеству́юще, вопие́м ти:/ Богому́дре о́тче наш Варлаа́ме,/ моли́ Христа́ Бо́га грехо́в оставле́ние дарова́ти чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p> Я́ко Всенепоро́чная Неве́сто Творца́,/ я́ко неискусому́жная Ма́ти Изба́вителя,/ прия́телище я́ко су́щи Уте́шителя, Всепе́тая,/ беззако́нию мя су́ща скве́рное оби́телище и де́моном игра́лище в ра́зуме бы́вша,/ потщи́ся от тех злоде́йства мя изба́вити и све́тлое жили́ще доброде́телей соверши́./ Светоно́сная, Нетле́нная, отжени́ о́блак страсте́й/ и вы́шняго прича́стия сподо́би, и Све́та невече́рняго моли́твами Твои́ми.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Пою́ Тя, слу́хом бо, Го́споди, услы́шах и ужасо́хся,/ до мене́ бо и́деши,/ меня́ ища́, заблу́ждшаго./ Тем мно́гое Твое́ снизхожде́ние, е́же на мя,/ прославля́ю, Многоми́лостиве.</emphasis>
                </p>
                <p>Я́ко в порфи́ру, и виссо́н, и в ца́рскую багряни́цу оде́яся тобо́ю вели́кая Росси́йская земля́:/ <style>Днесь</style> у́бо, све́тло торжеству́ющи, весели́тся, Варлаа́ме,/ име́ющи тя в себе́, я́ко неистощи́мое сокро́вище.</p>
                <p>Ми́ра любве́ отре́кся, дости́гл еси́ го́рний Иерусалим,/ иде́же Христо́с со Отце́м и Ду́хом,/ и, венце́в от Него́ сподо́бився, со Безпло́тными ли́ки пое́ши, прие́мля Его́ сия́ние.</p>
                <p>А́ще у́бо, о́тче, те́сный и боле́зненный путь ше́ствовал еси́ в житии́,/ но оба́че нетле́нную жизнь насле́довал еси́,/ отону́дными светлостьми́ бога́тно просвеща́яся, Богоблаженне Варлаа́ме.</p>
                <p>
                    <style>Богоро́дичен:</style> И́стинно Тя сень свиде́тельствова многоразли́чными о́бразы,/ я́ве показу́ющи Воплоще́ннаго из Тебе́, еди́наго Тро́ицы, Пречи́стая, неизме́нно, Богома́ти Влады́чице,/ и мир обнови́вша.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Све́та пода́телю и веко́в Тво́рче, Го́споди,/ во све́те Твои́х повеле́ний наста́ви нас,/ра́зве бо Тебе́, ино́го Бо́га не зна́ем.</emphasis>
                    <emphasis/>
                </p>
                <p>Яре́м Госпо́день от ю́ности, му́дре, взем,/ после́довал еси́ Христу́ скорбьми́ и слеза́ми, преподо́бне,/ мы́сленно о́ко к Нему́ име́я,/ до́ндеже и святы́х селе́ний дости́гл еси́, обре́т поко́ище Го́рняго града.</p>
                <p>Страсте́й отгна́в мглу́ я́ве заря́ми, о́тче, доброде́телей,/ просвеще́ние Ду́ха в се́рдцы прие́м, Варлаа́ме,/ и́мже попали́л еси́ вся де́монская ополче́ния и по́стническим лико́м причта́лся еси́.</p>
                <p>Насажде́н во дво́рех Госпо́дних и в дому́ Бо́га на́шего процве́л еси́./ Прие́м Небе́сное се́мя, Богодухнове́нне, серде́чною браздо́ю клас стори́чествующь прине́сл еси́,/ те́мже обогати́лся еси́ венце́м чуде́с.</p>
                <p>
                    <style>Богоро́дичен:</style> Упра́ви ум мой, Влады́чице, тружда́ющийся в пучи́не скорбе́й/ и потопля́емь наше́ствием тлетво́рных страсте́й,/ и спаси́, Богоро́дице, к Тебе́ прибега́ющия:/ ины́я бо Помо́щницы, Чи́стая, ра́зве Тебе́, не зна́ем.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну,/ от тли́, Бо́же, мя возведи́.</emphasis>
                </p>
                <p>Мо́ре жите́йское, любому́дрием испыта́в и разуме́в су́етно су́що/ и я́ко вско́ре погиба́ющо, отве́ргл еси́,/ еди́ному прилепи́лся еси́ Христу́./ Его́же ра́ди и тяготу́ дневну́ю поне́сл еси́,/ о всех Тому́ восхожде́ния в се́рдцы свое́м полага́я.</p>
                <p>Ве́трилом окриля́емь воздержа́ния,/ и отту́ду дости́гл еси́ в приста́нище благоути́шное, поще́нием пита́я ду́шу твою́, преподо́бне,/ и све́тлу всех Творцу́ предста́вил еси́ ю./ Те́мже и Христо́с прия́т ю, я́ко светоза́рную звезду́,/ и своея́ сла́вы соприча́стну соде́ла.</p>
                <p>А́нгельская во́инства су́щему во пло́ти житию́ твоему́ удиви́шася, о́тче Варлаа́ме,/ бу́ри бо страсте́й отбе́гл и соверше́ннаго ра́ди жития́,/ ве́трилом воздержа́ния дости́гл еси́ в благоути́шное приста́нище Христо́во.</p>
                <p>
                    <style>Богоро́дичен:</style> Обетша́вшия ны го́рьким дре́вле дре́ва вкуше́нием/ и па́дшия поползнове́нием, Пречи́стая, обнови́ла еси́,/ Зижди́теля ро́ждши, Сло́во Ипоста́сное, Девома́ти Влады́чице.</p>
                <p>
                    <style>Конда́к, глас 8.</style>
                </p>
                <p><style>Подо́бен:</style> Взбра́нной:</p>
                <p>Я́коже други́й Илия́, о́тче, дождь с небесе́ свел еси́,/ он у́бо огнь сведе́ и царя́ удиви́,/ ты же лю́ди твоя́ возвесели́л еси́/ и торжествова́ти устро́ил еси́./ Вели́кий бо Новгра́д вельми́ тобо́ю хва́лится,/ име́я мо́щи твоя́ в себе́,/ его́же сохраня́й от враг непоколеби́ма, да зове́м ти:/ ра́дуйся, преподо́бне Варлаа́ме, о́тче наш.</p>
                <p>
                    <style>И́кос:</style>
                </p>
                <p>А́ще и челове́к естество́м был еси́, преподо́бне о́тче,/ но вы́шняго Иерусали́ма яви́лся еси́ согра́жданин/ и, челове́к у́бо естество́м, Безпло́тных че́сти сподо́бился еси́./ Те́мже и са́мая, зря́ще, чудеса́ похва́льная удивля́ют нас/ и науча́ют зва́ти тебе́ такова́я:/ ра́дуйся, благочести́ва отца́ о́трасле;/ ра́дуйся, ма́тере благогове́йныя ве́тве;/ ра́дуйся, смире́ния высото́;/ ра́дуйся, я́ко к позна́нию Бо́га вся приводя́;/ ра́дуйся, я́ко мно́га чудеса́ о Христе́ сотвори́л еси́;/ ра́дуйся, целому́дрия сто́лпе, и́мже де́монская свире́пства искорени́шася;/ ра́дуйся, свети́льниче многосве́тлый;/ ра́дуйся, я́ко увяди́л еси́ плотска́я мудрова́ния;/ ра́дуйся, я́ко дождь моли́твою све́л еси́/ и, па́ки наводне́нию бы́шшу, моли́твою водото́чныя о́блаки востя́гл еси́;/ ра́дуйся, Вели́каго Нова́гра́да похвала́ и утвержде́ние,/ его́же и сохрани́ от враг непоколеби́ма до конца́, да зове́м ти:/ ра́дуйся, преподо́бне Варлаа́ме, о́тче наш.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>О́бразу злато́му на по́ле Деи́ре служи́му,/ три́е Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.</emphasis>
                </p>
                <p>Зе́льным поще́нием, я́ко благово́нною пи́щею, пита́я ду́шу твою́, преподо́бне Варлаа́ме,/ те́мже и Трисо́лнечному Божеству́ предстоя́, со А́нгелы пое́ши:/ благослове́н Бог оте́ц наших.</p>
                <p>Облиста́л еси́ я́коже невече́рнее со́лнце, оте́чество твое́ просвеща́я, преподо́бне Варлаа́ме,/ тьмы избавля́я страсте́й, и на нас наве́тующих сове́ты разори́,/ от враг непреткнове́нным бы́ти нам, пою́щим:/ благослове́н Бог оте́ц наших.</p>
                <p>Я́ко на Боже́ственную доброде́телей ле́ствицу воздержа́нием, о́тче, возше́д,/ у́мными очесы́ Христа́ Царя́ ви́дел еси́,/ оби́льною десни́цею по числу́ доброде́телей, Варлаа́ме, дарова́ния даю́ща от души́ вопию́щим:/ благослове́н Бог оте́ц на́ших.</p>
                <p>Дрема́ния отню́д и сна твои́м очесе́м не дал еси́,/ до́ндеже возме́здие от Христа́ трудо́в обре́л еси́, наслажде́ние Небе́снаго Ца́рствия,/ е́же угото́ва от ве́ры пою́щим:/ благослове́н Бог оте́ц на́ших.</p>
                <p>
                    <style>Богоро́дичен:</style> Обновля́ются в Тебе́ естества́ зако́ни:/ па́че естества́ бо естество́м Непостижи́маго, Де́во,/ Бо́га Емману́ила пресла́вно, Чи́стая, родила́ еси́/ в на́ше ве́рных обновле́ние.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>В пещь о́гненную ко отроко́м евре́йским снизше́дшаго/ и пла́мень в ро́су прело́жшаго Бога,/ по́йте дела́ я́ко Го́спода / и превозноси́те во вся ве́ки.</emphasis>
                    <emphasis/>
                </p>
                <p>Слеза́ми твои́ми, о́тче Варлаа́ме, умыва́яся, житие́ проше́л еси́,/ и те́ми мно́жества де́монов потопи́л еси́,/ ве́рных же мы́сли возвесели́л еси́, пою́щих:/ вся дела́ Го́спода по́йте и превозноси́те Его во ве́ки.</p>
                <p>Уязви́лся<a type="note" xlink:href="#note76">76</a>
                    еси́ Боже́ственным жела́нием, всеблаже́нне,/ те́мже и непоро́чное и пра́ведное житие́ проходи́, до́ндеже дости́гл еси́ ца́рскаго престо́ла,/ отону́дными светлостьми́ осия́я пою́щия:/ вся дела́ Го́спода по́йте и превозноси́те Его во ве́ки.</p>
                <p>К Све́ту незаходи́мому, сла́вне, взя́лся еси́,/ наслажде́ние же земны́х веще́й оплева́в вы́шняго ра́ди наслажде́ния,/ па́че воздержа́нию поревнова́л еси́/ и страсте́й пла́мень потща́лся еси́ угаси́ти слеза́ми твои́х исто́чник, Варлаа́ме, вопия́:/ вся дела́ Го́спода по́йте и превозноси́те Его во ве́ки.</p>
                <p>
                    <style>Богоро́дичен:</style> Распя́тие и погребе́ние, И́же от <style>Тебе</style>́ небра́чно, Де́во, произы́де,/ претерпе́в нас ра́ди муче́ние,/ Его́же страсте́м ревну́я, преподо́бный Варлаа́м/ крестови́дно муче́ния поще́нием Тому́, Чи́стая, после́дова.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Я́же пре́жде со́лнца свети́льника Бо́га возсия́вшаго,/ пло́тски к нам прише́дшаго из боку́ Деви́чу,/ неизрече́нно воплоти́вшая, Благослове́нная Всечи́стая,/ Тя, Богоро́дице, велича́ем.</emphasis>
                </p>
                <p>Пожи́в на земли́ равноа́нгельно, равноа́нгельну обре́л еси́ све́тлость,/ моли́ непреста́нно Изба́вителя, Варлаа́ме, о твори́щих благоче́стно па́мять твою́,/ о преблаже́нне! мона́шествующих похвало́.</p>
                <p>Узкий и приско́рбный ше́ствовав путь, о́тче Варлаа́ме,/ и теле́сне у́бо преста́вился еси́, ду́хом же жив, предстои́ши Бо́гу./ Но я́ко име́я дерзнове́ние, Ему́же в житии́ рабо́тал еси́, моли́ спасти́ ду́ши на́ша.</p>
                <p>Исцеле́ний яви́лся еси́ струя́ оби́льная,/ многомяте́жнаго пла́мене у́глие страсте́й угаси́л еси́./ Ум бо тво́й неокра́ден<a type="note" xlink:href="#note77">77</a>, преподо́бне о́тче, соблю́л еси́/ и, я́ко кре́пок, Варлаа́ме, побежда́еши искуси́теля.</p>
                <p>
                    <style>Богоро́дичен:</style> Еди́на иму́щи дерзнове́ние, Влады́чице,/ за весь мир Сы́ну Твоему́ моли́ся, не помина́я безчи́сленных собла́зн на́ших,/ и покры́й лю́ди, вопию́щия Ти умиле́нным гла́сом:/ спаси́, Чи́стая Богоро́дице, тебе́ досто́йно велича́ющия.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Посети́л ны:</p>
                <p>Восто́ка восто́ков, разу́мнаго Со́лнца, Христа́, светоза́рная луча́ возсия́,/ и свети́льник многосве́тлый, пусты́нное воспита́ние и чистоты́ кра́сная оби́тель,/ Христо́вы добро́ты я́сно зря,/ Его́же сия́ньми ум твой озари́л еси́./ Те́мже тя свети́льника стяжа́вше, о́тче наш Варлаа́ме,/ мо́лим тя в ми́ре сохране́нным бы́ти па́мять твою́ почита́ющим.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Неизрече́ннаго чревоноше́ния была́ еси́, Всенепоро́чная Неве́ста,/ и я́ко су́щи честне́йший храм, Богоро́дице:/ Свет бо преве́чный в Тя всели́ся, и родила́ еси́ Бо́га Сло́ва. Пою́ще Твое́ Рождество́, велича́ем досто́йно, Всенепоро́чная Отрокови́це.</p>
                <p>
                    <style>На хвали́тех стихи́ры на 4, глас 8:</style>
                </p>
                <p>Боже́ственная и светоно́сная наста́ память/ в по́стницех вели́каго Варлаа́ма,/ ду́шу и те́ло веселя́щая,/ Те́мже прииди́те, празднолю́бцы,/ я́ко да наслади́мся ны́нешняго торжества́./ Се бо на́ше зва́ние прии́де,/ всея́ вели́кия Росси́йския земли́ удобре́ние,/ вели́каго же Нова́гра́да похвала́ и утвержде́ние,/ снасле́дник бо Христо́в быв/ и Безпло́тных жития́ подража́тель,/ мо́лится Спа́су всех/ умири́ти мир и спасти́ ду́ши на́ша.</p>
                <p>Я́ко в терпе́нии мног и в зло́бе удо́боотда́тлив/ в животе́ и по сме́рти, о́тче, показа́лся еси́./ Всем, ве́рою приходя́щим, исцеле́ния оби́льно подава́еши,/ хромы́м хожде́ние и ду́хи лука́выя прогоня́еши./ Па́мять твоя́ сла́вна, и успе́ние со святы́ми,/ Варлаа́ме, о́тче наш./ Те́мже, уверя́еми, глаго́лем:/ па́мять пра́веднаго с похвала́ми быва́ет.</p>
                <p>Ду́ха Боже́ственнаго благода́тию со́брани, празднолю́бцы,/ Варлаа́ма, благоче́стия подража́теля,/ веселя́щеся, восхва́лим <style>Днесь</style>,/ Це́ркве пресве́тлаго свети́льника,/ те́ло бо неудобопокори́вое/ воздержа́ния брозда́ми я́ве низложи́/ и благопокори́во души́ повину́л есть./ Те́мже Боже́ственнаго Ду́ха сосу́д досто́ин угото́вася/ и, Тро́ице со А́нгелы предстоя́,/ мо́лится непреста́нно/ о умире́нии ми́ра и спасе́нии душ на́ших.</p>
                <p>
                    <style>Сла́ва, глас 8:</style>
                </p>
                <p>Всечестно́е и свято́е те́ло твое́,/ Варлаа́ме, о́тче наш,/ исцеле́ния неоску́дно подае́т притека́ющим с ве́рою,/ и душетле́нная стра́сти исцеля́я,/ мно́жества же де́монская отрева́я./ Те́мже и стада́ мона́хов/ со архиере́йскими ли́ки, чудесы́ удивля́еми,/ достоле́пно и ра́достно от души́ вопие́м:/ Богоблаже́нне и преподо́бне о́тче наш Варлаа́ме,/ моли́ Христа́ Бо́га/ уще́дрити мир и спасти́ ду́ши на́ша.</p>
                <p>
                    <style>И ны́не, Богоро́дичен:</style> Влады́чице, приими́ моли́тву раб Твои́х:</p>
                <p>
                    <style>Славосло́вие вели́кое. И час 1. И отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны, пе́сни 3-я и 6-я. Проки́мен, глас 7: </style>Честна́ пред Го́сподем смерть преподо́бных Его́. 
                    <style>Стих:</style> 
                    Что возда́м: 
                    <style>Апо́стол к Гала́том, зача́ло 213. </style>
                    Аллилу́ия, 
                    <style>глас 6: </style>
                    Блаже́н муж, боя́йся Го́спода: 
                    <style>Стих:</style> 
                    Си́льно на земли́ бу́дет се́мя его́. 
                    <style>Ева́нгелие от Луки́, зача́ло 24. Прича́стен: </style>
                    В па́мять ве́чную бу́дет пра́ведник:</p>
                <p>
                    <strong>Преподобный Варлаам Ху́тынский </strong>(в миру Алексий) родился в Новгороде Великом от благочестивых родителей Михаила и Анны. Воспитан был в благочестии и содействием благодати научен Божественным книгам, в знании которых превзошел старцев. С юности он устремился к иноческой жизни. На тревогу родителей о его раннем постничестве он с духовной мудростью кротко напоминал слова Священного Писания (<a xlink:href="https://azbyka.ru/biblia/?1Cor.8:8&amp;c~r&amp;rus">1Кор. 8:8</a>; <a xlink:href="https://azbyka.ru/biblia/?Ps.143:4&amp;c~r&amp;rus">Пс. 143:4</a>) и примеры из жизни святых.</p>
                <p>После кончины родителей блаженный раздал имение и удалился в монастырь. Там он нашел наставника, иеромонаха Пафнутия, и от него принял иночество. В поисках совершенного безмолвия он обошел различные места, желая устроить себе обитель. На правом берегу реки Волхова в 10 верстах к северу от Новгорода Преподобный нашел красивый холм, называемый Ху́тынь<a type="note" xlink:href="#note78">78</a>, и увидел некий Божественный луч, осиявший его. Сотворив молитву и построив келлию, святой стал ревностно подвизаться на том месте в посте и трудах. Каждую ночь преподобный Варлаам бодрствовал и молитвой с крестным знамением отгонял бесов. Он переносил все напасти, хранимый и подкрепляемый десницей Божией.</p>
                <p>Пустынные подвиги с ним долго разделяли знатные братья-новгородцы Порфирий и Феодор Малышевичи.</p>
                <p>Когда к нему собрались многочисленные пустыннолюбцы, Преподобный воздвиг небольшой деревянный храм во славу Преображения Господня, а также несколько келлий и дал для обители свой устав, в котором предписывал раздавать милостыню бедным, кормить и поить всех странников.</p>
                <p>К старцу за советом приходили не только иноки, но и знатные и простые миряне. Преподобный поучал их: «Дети мои! Остерегайтесь разных пороков: зависти, клеветы, гнева, лжи, лихоимства, пристрастного суда; оставьте ложную присягу, воздерживайтесь от блуда, особенно имейте кротость и любовь — мать всему доброму. Исполните это, чтобы не лишиться вечных благ, обещанных Господом всем праведным. Избегайте вечной муки постом, молитвой и добрыми делами, ночным бдением и дневными трудами».</p>
                <p>Жить обязывал Преподобный по правилам святых отцов, честно и благоговейно, о нуждах и делах монастыря заповедал советоваться с тремя или четырьмя из старших, а потом предлагать дела на общее рассуждение братии.</p>
                <p>В последний год жизни преподобный построил каменный храм в честь Преображения Господня в Хутынской обители. При освящении храма святитель Гавриил Новгородский (†1193) возвел святого старца в сан игумена. Вскоре, 6 ноября 1192 года, Преподобный преставился к Богу. Незадолго до блаженной кончины он избрал преемником инока Антония.</p>
                <p>В середине XV века (1440 или 1452 гг.) были обретены нетленные мощи угодника Божия, тогда же совершено прославление Преподобного в лике святых.</p>
                <p>Благодатью Святого Духа преподобный Варлаам как при жизни, так и по отшествии к Богу воскрешал умерших, изгонял бесов, исцелял слепых, прокаженных и многих других недужных. Особенно прославился Преподобный прозорливостью. История Новгорода свидетельствует о таком случае.</p>
                <p>Находясь у Новгородского архиепископа Григория, Преподобный предупредил святителя о своем приезде в пятницу первой недели поста святых апостолов Петра и Павла на санях. Архиепископ был удивлен. Когда же наступила ожидаемая пятница, к ужасу и удивлению новгородцев выпал глубокий снег и ударил мороз, и преподобный Варлаам действительно прибыл на санях к святителю Григорию. Вскоре ужас новгородцев сменился радостью. По словам преподобного Варлаама Господь смиловался над новгородцами по молитвам Пречистой Богоматери и святых апостолов. Мороз убил червей, которые были скрыты в корнях ржи, а снег, растаявший на следующий день, напоил жаждущую землю.</p>
                <p>Неоднократно и по кончине Преподобный предостерегал жителей родного Новгорода о грозивших бедствиях. Известно, что в 1505 году угодник Божий явился иноку Хутынской обители Тарасию и предупредил его о потопе, моровом поветрии и пожаре. Это явление изображено на иконе «Видение пономарю Тарасию» (см. приложение). По молитвам святого город был спасен от потопа, но через 4 года предсказание его о моровом поветрии и пожаре сбылось.</p>
                <p>В 1461 году в Москве был освящен первый храм во имя преподобного Варлаама, а в 1521 году столица России была спасена от нашествия татар по молитвам преподобных Сергия Радонежского и Варлаама Хутынского. Это было открыто Богом в видении престарелой и слепой инокине Московского Вознесенского монастыря. Когда враги окружили город, благочестивая подвижница увидела, что из Кремля через Флоровские (Спасские) ворота выходили Московские святители Петр, Алексий, Иона и другие архиереи и священнослужители, и уносили с собой Владимирскую икону Божией Матери. Преподобные Сергий и Варлаам припали к святителям со слезами. После общего молебна Господу и Божией Матери чудотворный образ возвратили в Кремль и город был спасен от нашествия врагов.</p>
            </section>
            <section>
                <title>
                    <p>В то́йже день 
                        <style>И́же во святы́х отца́ на́шего Па́вла, архиепи́скопа Константи́награ́да, испове́дника</style></p>
                </title>
                <p>
                    <style>На</style> Го́споди, воззва́х: 
                    <style>стихи́ры на 6, глас 4.</style></p>
                <p>
                    <style>Подо́бен:</style> Дал еси́ зна́мение:</p>
                <p>Па́вел Богоглаго́ливый/ тя подо́бника рукополага́ет, тезоиме́нно зове́ма/ и нра́вы украша́ема того́, всеблаже́нне,/ и благоче́стием, и му́жеством души́,/ и терпе́нием обстоя́ний,/ и ре́вностию распаля́ема, Правосла́вия побо́рниче./ Ему́же и ны́не спрославля́ешися/ в Небе́сных оби́телех.</p>
                <p>А́рия безбо́жнаго и злочести́ваго Македо́ния/ тве́рдыми догма́тов твои́х жи́лами удави́л еси́,/ пра́вым же сло́вом уче́ния/ правосла́вных мно́жества, священному́чениче о́тче, утверди́л еси́./ Тем твое́ пресве́тлое испове́дание прие́м,/ Ца́рствия показа́ о́бщника Человеколю́бец.</p>
                <p>Тече́ние соверши́вша тя и ве́ру соблю́дша,/ иера́рше блаже́нне,/ Христо́с венча́ све́тлым венце́м пра́вды/ и украси́ твое́ испове́дание, досточу́дне./ Тем, Небе́сное насле́дие прие́м,/ Спа́су моли́ся о воспева́ющих тя.</p>
                <p>Па́вле всеблаже́нне, испове́дания тезоимени́те,/ те́пле благохва́лящих тя предста́тель быв,/ от вся́кия беды́, вся́каго греха́, и бу́ри страсте́й,/ и мучи́тельства, о́тче, изба́ви,/ я́ко му́ченик непобори́мь и иера́рх благоприя́тен,/ дерзнове́ние бо стяжа́ ко Хри́сту, Бо́гу на́шему.</p>
                <p>
                    <style>Сла́ва, глас 1. Ге́рманово: </style>
                </p>
                <p>Архиере́йскою оде́ждею оде́явся,/ преподо́бне о́тче,/ тезоимени́тому Па́влу поревнова́л еси́;/ гоне́ния претерпе́в и обстоя́ния,/ в свои́х при́сных боле́знех/ вредосло́вная мне́ния А́риева посрами́л еси́;/ и, пострада́в бо за Безнача́льную и Единосу́щную Тро́ицу,/ злочести́ваго и духобо́рца низложи́л еси́ Македо́ния/ и, Правосла́вную всем уясни́в ве́ру,/ с невеще́ственными водворя́ешися А́нгелы./ С ни́миже и ны́не моли́/ спасти́ся душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Всехва́льнии му́ченицы:</p>
                <p>Заколе́ние Твое́ непра́ведное, Христе́, Де́ва, зря́щи,/ пла́чущи, вопия́ше Ти:/ Ча́до сладча́йшее,/ ка́ко без пра́вды умира́еши?/ Ка́ко на Дре́ве ви́сиши, И́же всю зе́млю пове́шей на вода́х?/ Не оста́ви Мене́ еди́ну, Благоде́телю Многоми́лостиве,/ Ма́терь и Рабу́ Твою́, молю́ся.</p>
                <p>
                    <style>На стихо́вне во Окто́ихе. Та́же Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
                <p>
                    <style>Стихи́ра, глас 1:</style>
                </p>
                <p>Преподо́бне о́тче Па́вле,/ доброде́телию оде́явся от Христа́ Бо́га,/ вся́кий де́монский и ва́рварский до́блественне победи́л еси́ полк;/ ве́рою укрепля́емь,/ на ка́мени утверди́л еси́ твое́ ста́до/ от вся́кия е́реси ненаве́тно./ Тем, со А́нгелы ликовству́я,/ Спа́су моли́ся/ в ми́ре сохрани́тися душа́м на́шим.</p>
                <p>
                    <style>Сла́ва, глас 2. Византи́ево:</style>
                </p>
                <p>По́стную пучи́ну преплы́в воздержа́ния ве́тром,/ страсте́й бу́ри избе́гл еси́, преподо́бне./ Тем наименова́нием тезоимени́т быв Боже́ственному Па́влу,/ гоне́ния претерпе́л еси́ и обстоя́ния,/ озлобля́емь в ерети́чествующих языкобо́лиих./ Тем А́риева низложи́л еси́ мне́ния/ и, Несто́риевы е́реси победи́в,/ Це́ркве Христо́вы яви́лся еси́ ревни́тель./ Того́ моли́, иера́рше блаже́нне,/ спасти́ся душа́м нашим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Егда́ нескве́рная А́гница/ ви́де Своего́ А́гнца на заколе́ние, я́ко Челове́ка, во́лею влеко́ма,/ пла́чущи, глаго́лаше:/ безча́дствовати Мя ны́не тщи́шися, Христе́, Ро́ждшую Тя./ Что́ сие́ сотвори́л еси́, Изба́вителю вся́ческих?/ Оба́че воспева́ю и сла́влю/ Твою́, ю́же па́че ума́ и сло́ва, кра́йнюю бла́гость, Человеколю́бче.</p>
                <p>
                    <style>Тропа́рь, глас 3:</style>
                </p>
                <p>Боже́ственныя ве́ры испове́данием/ друга́го Па́вла тя Це́рковь, ревни́теля во свяще́нницех, показа́,/ свозопи́ет ти и А́вель ко Го́споду,/ и Заха́риина кровь пра́ведная./ О́тче преподо́бне, Христа́ Бо́га моли́/ дарова́тися нам ве́лией ми́лости.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>О́ба кано́на Окто́иха и свята́го кано́н на 6, его́же краегране́сие: </style>Тайноводи́теля Па́вла пою́ прему́дро. 
                    <style>Феофа́ново. Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
                </p>
                <p>Ве́ры утвержде́ние, Це́ркве учи́теля,/ и столпа́ непоколеби́ма испове́дания, Тя,/ и многосве́тлаго свети́льника благода́ти, и уста́ огнедохнове́нна, Па́вле, пропове́дуем.</p>
                <p>Па́вел велича́йший,/ со́лнце вселе́нныя, треблаже́нне, предлага́ет тя Па́вла втора́го,/ я́ко огнь, попаля́юща кре́пко е́реси, и секи́ру, секу́ща безбо́жие.</p>
                <p>Зако́нно подвиза́лся еси́, предбе́дствуя, Богоглаго́ливе,/ Боже́ственному пропове́данию, я́ко иера́рх, ве́рен,/ и удави́л еси́ жи́лами твои́х догма́тов, я́ко зве́ря, А́рия суему́дреннаго.</p>
                <p>
                    <style>Богоро́дичен:</style> Мари́ю Пречи́стую, прииди́те, воспои́м вси,/ еди́ну, украси́вшую челове́чество и ро́ждшую Бо́га воплоще́ннаго,/ Де́ву же пребы́вшу неврежде́ну.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
                </p>
                <p>Сыноположи́вся благода́тию Боже́ственною,/ естество́м Сы́на Единоро́днаго в тварь не сведе́,/ Отцу́ Собезнача́льна, Па́вле,/ Па́вла догма́том Богоно́снаго после́дуя.</p>
                <p>Усты́, и се́рдцем, и язы́ком му́дрость и си́лу Бо́жию,/ Сло́во Ипоста́сное, ты, Христа́, пропове́дал еси́, Па́вле Богому́дре, преподо́бне,/ злочести́ваго обличи́в А́рия.</p>
                <p>Пресу́щественныя вла́сти Ду́ха Свята́го Бо́жия,/ И́мже Боготвори́мся судо́м пра́ведным, всему́дре,/ естество́м Бо́га пропове́дал еси́, и вседе́тельна, и всеси́льна.</p>
                <p>
                    <style>Богоро́дичен:</style> Безнача́льна Роди́теля Сло́во, вы́шше вся́каго нача́ла,/ нача́ло ны́не, воплоща́емо из Тебе́, Чи́стая, прия́т,/ и под ле́том бысть, лет всех превы́шши.</p>
                <p>
                    <style>Седа́лен, глас 3:</style>
                </p>
                <p>До́гму Боже́ственную придержа́в,/ глаго́л безбо́жный изве́ргл еси́, Па́вле Богому́дре, посрами́в А́рия:/ Отцу́ бо Сы́на единосу́щна пропове́дал еси́, ве́рныя утверди́в./ О́тче преподо́бне, Христа́ Бо́га моли́/ дарова́тися нам ве́лией ми́лости.</p>
                <p>
                    <style>Сла́ва, глас 8.</style>
                </p>
                <p><style>Подо́бен:</style> Прему́дрости:</p>
                <p>Я́ко сосу́да сый избра́ннаго тезоимени́т, о́тче, и подража́тель,/ беды́ претерпе́л еси́ за ве́ру и гоне́ния/ и, я́ко той, в Рим прии́де, преподо́бне,/ всю́ду пропове́дуя Тро́ицы равноче́стное;/ тем и тече́ние во Арме́нии сконча́в,/ досто́йно прия́л еси́ от Го́спода вене́ц,/ посрами́в Македо́ния и безбо́жнаго А́рия./ Тем моли́ Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>И ны́не, Богороди́чен:</style>
                </p>
                <p>Я́ко Де́ву и е́дину в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии:/ огнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем, А́нгельский и челове́ческий род,/ досто́йно сла́вим пресвято́е Рождество́ Твое́ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му Рождеству́ Твоему́.</p>
                <p>
                    <style>Крестобогоро́дичен:</style>
                </p>
                <p>А́гнца, и Па́стыря, и Изба́вителя А́гница, зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мляй Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости./ Долготерпели́ве Го́споди,/ ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Неизсле́дный Бо́жий сове́т,/ е́же от Де́вы воплоще́ния/ Тебе́, Вы́шняго, проро́к Авваку́м, усмотря́я, зовя́ше:/ сла́ва си́ле Твое́й, Го́споди.</emphasis>
                </p>
                <p>Честь многоце́нную твоему́ верху́ испове́дания вене́ц,/ я́ко победоно́сцу, живоно́сною десни́цею Зижди́тель возложи́,/ Па́вле Богоявле́нне, блаже́нне.</p>
                <p>Я́коже предподвиза́вся благочести́вых ра́ди, всему́дре, догма́тов,/ прия́л еси́ воздая́ния,/ ны́не дре́ва жи́зни получи́в, блаже́нне,/ Па́вле Богоявле́нне, чу́дне.</p>
                <p>На Небе́сней земли́ ликоходи́ти,/ иде́же но́ги кро́тких ликовству́ют, сподо́бился еси́,/ я́ко све́тел подви́жник и и́стины, всече́стне Па́вле, быв побо́рник.</p>
                <p>
                    <style>Богоро́дичен:</style> Единосу́ществом о́тчим, Спа́се, я́ко Сы́н ви́димь,/ из Де́вы единосу́щен нам воплоти́вся, был еси́,/ спасти́ восхоте́в челове́чество.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ безле́тнаго Сы́на,/ всем воспева́ющим Тя/ мир подава́ющая.</emphasis>
                </p>
                <p>Па́жить е́реси и гни́лость уста́вил еси́,/ приложи́в изя́щнейшее, Богому́дре, врачева́ние, о́тче, испове́дание твое́,/ и твои́х догма́тов све́тлое, ума́ же чисте́йшее, и ре́вность Боже́ственную.</p>
                <p>Бога́тно излия́ся Свята́го Ду́ха благода́ть твои́м устна́м, всеблаже́нне,/ побо́рника и́стинно Правосла́вия кре́пка обре́тши тя, преизя́щна, ве́рных:/ тем просвети́л еси́ Боже́ственныя собо́ры.</p>
                <p>А́риево безбо́жное и Македо́ниево вредосло́вие, Па́вле,/ Богодухнове́нных твои́х догма́тов и уче́ний испращева́л еси́ плете́ния, я́ко Дави́д иноплеме́нника,/ пре́жде сия́ удави́в, и тве́рдо низве́ргл еси́.</p>
                <p>
                    <style>Богоро́дичен:</style> Сый Преве́чный ны́не под ле́ты бысть,/ плоть прие́м, Де́во, одушевле́ну и у́мну, Сло́во Безнача́льное из Тебе́, Неискусобра́чная, Чи́стая,/ всем, пою́щим Тя, мир да́руя.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Приидо́х во глубины́ морски́я,/ и потопи́ла мя есть бу́ря мно́гих грехо́в,/ но, я́ко Бо́г, из глубины́ возведи́ живо́т мой,/ Многоми́лостиве.</emphasis>
                </p>
                <p>Глаго́лавый на высоту́ вредосло́вие/ и Сы́на и Сло́ва Бо́жия А́рий в тварь низведы́й,/ от <style>Тебе</style>́ окая́нный, Богому́дре, осуди́ся.</p>
                <p>Безу́мный, и несмы́сленный, и безбо́жный отве́рг, о́тче, Македо́ний Боже́ственнаго Ду́ха,/ твои́м кре́пким противле́нием, Богоявле́нне, низве́ржеся.</p>
                <p>Умерщвля́ется пле́жущий зми́й живи́тельными твои́ми словесы́,/ приложи́вый ересе́й полк, святи́телю Бо́жий всеблаже́нне,/ Богоглаго́льниче свяще́ннейше.</p>
                <p>
                    <style>Богоро́дичен:</style> Пое́м, Де́во Богома́ти, па́че естества́ Рождество́ и Твою́ нескве́рную чистоту́,/ и́бо в Тебе́ ди́вно стече́ся де́вство и рождество́ нетле́нно.</p>
                <p>
                    <style>Конда́к, глас 2.</style>
                </p>
                <p><style>Подо́бен:</style> Вы́шних ища́:</p>
                <p>Облиста́вый на земли́, яко звезда́ Небосве́тлая,/ Кафоли́ческую просвеща́еши Це́рковь ны́не,/ о не́йже и страда́льчествовал еси́,/ ду́шу твою́, Па́вле, предложи́в,/ и, я́коже Заха́риина и А́велева,/ я́сно вопие́т твоя́ кровь ко Го́споду.</p>
                <p>
                    <style>И́кос:</style>
                </p>
                <p>Свы́ше име́л еси́, Па́вле, зва́ние,/ рождество́ же до́ле от земли́,/ я́ко са́д красе́н испо́лнь су́щи./ Я́ко от рая́ бо, процве́л еси́ посто́м,/ все́ благово́нствуя/ от вони́ мно́гих твои́х труда́ по́двигов, по́тов, заточе́ния,/ гла́да, жа́жды и вся́кия тесноты́;/ в ни́хже проше́л еси́ благоиску́сно,/ и венце́м побе́ды украша́емь,/ вопие́т бо твоя́ кровь ко Го́споду.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
                </p>
                <p>Преше́л еси́, Богому́дре, к Небе́сным, Па́вле, ски́ниям/ и, прибли́жився Бо́гу, прича́стием обожа́емь, Боже́ствен был еси́, поя́, преподо́бне:/ препе́тый отце́в Госпо́дь и Бог, благослове́н еси́.</p>
                <p>Воумля́еми твои́ми словесы́, учи́мся, Па́вле всехва́льне,/ я́ко в со́лнцех трех, Неразде́льное, Несеко́мо почита́ти Божество́, Ему́же и пое́м:/ препе́тый отце́в Госпо́дь и Бог, благослове́н еси́.</p>
                <p>Я́ко всесвяще́нное Боже́ственное и Богоуго́дное испове́дание твое́:/ я́ко зла́то бо очи́стився, Бо́гу прине́слся еси́ же́ртва благоприя́тна, веселя́ся, преподо́бне,/ подража́нием страсте́й Спа́са на́шего.</p>
                <p>
                    <style>Богоро́дичен:</style> Всем Хода́таица челове́ком еди́на яви́лася еси́ Боже́ственнаго избавле́ния,/ Изба́вителя всех ро́ждши, Всенепоро́чная./ Ему́же вси пое́м:/ препе́тый отце́в Госпо́дь и Бог, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя в пещи́/ Рождество Богоро́дичо спасло́ есть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́и́те дела́/ и превозноси́те Его́ во вся ве́ки.</emphasis>
                </p>
                <p>Теку́т исто́чницы твои́х догма́тов и всю Це́рковь напая́ют;/ кро́вию же честно́ю твое́ю, о́тче,/ вся освяти́л еси́, Правосла́вною ве́рою тебе́ после́довавшия,/ Го́спода по́йте, вопию́щия, и превозноси́те Его́ во вся ве́ки.</p>
                <p>Приста́нищу ти́хому ны́не приста́л еси́, жите́йская треволне́ния отри́нув,/ име́л еси́ бо направля́юща все ше́ствие твое́ корми́теля Го́спода, Па́вле всехва́льне,/ ма́нием вся творя́щаго, Его́же превозно́сим во вся ве́ки.</p>
                <p>Свет трисия́нен пребоже́ственныя Тро́ицы, в тя всели́вся,/ свет тя вторы́й показа́, просвеща́юща собо́р правосла́вных,/ ерети́ческий же полк, о́тче, омрача́юща/ и, Го́спода по́йте, вопию́ща, и превозноси́те Его́ во вся ве́ки.</p>
                <p>
                    <style>Богоро́дичен:</style> Глаго́лом проро́ческим после́дующе, Де́во, Тя Богоро́дицу возвеща́ем:/ родила́ бо еси́ Отроча́, всех дре́внейша, Емману́ил нарица́ема,/ Ему́же ны́не зове́м:/ Го́спода по́йте дела́ и превозноси́те Его́ во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, всеблаже́нная Богоро́дице,/ Чи́стая Присноде́во.</emphasis>
                </p>
                <p>Всего́ мене́ сама́го приношу́, Богоглаго́ливе, Боже́ственному покро́ву твоему́,/ я́ко священному́ченик власть реши́ти прегреше́ния от Христа́ прие́м,/ мои́х согреше́ний плени́цы растерза́в, спаси́ мя моли́твами твои́ми/ и Боже́ственным Све́том просвети́.</p>
                <p>Нов яви́лся еси́, ре́вностию разжига́емь, Па́вле преизя́щне,/ и́же в раи́ ны́не неизрече́нная словеса́, о́тче, услы́шал еси́,/ я́ко о́бщник бо нра́вов, нарече́ния бо сопричасти́лся еси́/ и вене́ц прие́м Ца́рствия Христо́ва благоле́пнейший.</p>
                <p>Я́ко не́кий храбр яви́лся еси́ оглаго́льник вся́кия е́реси,/ Правосла́вия же, священному́чениче, Боже́ственный побо́рник,/ луча́ми благода́ти просвеще́н я́ве/ и Све́том, Па́вле всесла́вне, Несозда́нныя Тро́ицы облиста́емь.</p>
                <p>
                    <style>Богоро́дичен:</style> Пло́тию из Тебе́ Сло́во, Всенепоро́чная, оде́явся,/ воплоти́вся же, поживе́ в ми́ре, я́ко Благоутро́бен,/ пребы́в не ху́ждше, я́ко пре́жде безтеле́сен,/ и дре́вле вся му́чащаго Боже́ственною си́лою низложи́.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Ре́вностию распаля́емь,/ от те́плаго се́рдца духо́вный побо́рник благода́ти яви́лся еси́,/ собо́рище ерети́ческое мече́м разсе́кл слове́с твои́х, святи́телю,/ тече́ние же соверши́в, равностоя́тель был еси́ му́ченическому мно́жеству.</p>
                <p>
                    <style>Богоро́дичен:</style> Неизрече́ннаго чревоноше́ния была́ еси́, Пренепоро́чная Неве́ста/ и, я́ко су́щи честне́йший храм, Богоро́дице:/ Свет бо Преве́чный в Тя всели́ся, и родила́ еси́ Бо́га Сло́ва./ Пою́ще, Твое́ Рождество́ велича́ем досто́йно, Всенепоро́чная Отрокови́це.</p>
                <p>
                    <style>На стихо́вне во Окто́ихе.</style>
                </p>
                <p>
                    <style>Сла́ва, глас 7:</style>
                </p>
                <p>Вни́кнул еси́ во глубины́ Ду́ха/ и, я́ко Безпло́тен, на земли́ пожи́в,/ и отту́ду поче́рпл бога́тство Боже́ственнаго зна́ния,/ Правосла́вием челове́ки обогати́л еси́,/ уче́нии твои́ми, преподо́бне о́тче.</p>
                <p>
                    <style>И ны́не, </style>
                </p>
                <p>
                    <style>Богоро́дичен или́ Крестобогоро́дичен:</style>
                </p>
                <p>Ви́дящи на Дре́ве просте́рта А́гнца,/ А́гница и Де́ва,/ посреде́ двою́ разбо́йнику,/ увы́ Мне, вопия́ше, сла́дкое Ча́до!/ Что́ се стра́нное и пресла́вное та́инство?/ Ка́ко Тя беззако́нный собо́р на Кресте́ пригвозди́/ и же́лчию напои́,/ ма́нною напита́вшаго челове́ки?</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны Окто́иха на 4 и от кано́на свята́го песнь 3-я на 4. Проки́мен, глас 7: </style>Восхва́лятся преподо́бнии: 
                    <style>Стих:</style> 
                    Воспо́йте Го́сподеви: 
                    <style>Апо́стол ко Евре́ем, зача́ло 318, от полу́: </style>
                    Всяк первосвяще́нник: Аллилу́ия, 
                    <style>глас 2: </style>
                    Свяще́нницы Твои́: 
                    <style>Ева́нгелие от Луки́, зача́ло 64. Прича́стен: </style>
                    В па́мять ве́чную:
                    <strong/>
                    <emphasis/></p>
                <p>
                    <strong/>
                    <emphasis/>
                </p>
                <p>
                    <strong/>
                    <emphasis/>
                    <style>Святитель Павел, архиепископ Константинопольский
                        <emphasis/></style>был избран на патриаршую кафедру после смерти патриарха Александра (†340), когда вновь вспыхнула арианская ересь. На Соборе, избиравшем нового Константинопольского патриарха, присутствовало много ариан. Они восставали против избрания святителя Павла, но православных членов Собора оказалось большинство. Император Констанций, царствовавший над восточной половиной Римской империи, был арианин. Во время выборов патриарха его не было в Константинополе. По возвращении своем, он созвал собор, который незаконно объявил низложенным святителя Павла, и император изгнал его из столицы. На место святителя возвели арианина Евсевия Никомидийского. Патриарх Павел удалился в Рим, где встретился со святителем Афанасием Великим (память 18 января и 2 мая) и другими православными епископами, изгнанными Евсевием.</p>
                <p>Недолго управлял Церковью Евсевий. Когда он умер, святитель Павел вернулся в Константинополь. Он с любовью был встречен паствой. Но Констанций вторично изгнал святого, и ему пришлось возвратиться в Рим. Император Констант написал своему восточному соправителю Констанцию грозное письмо, которое отправил в Константинополь со святым архипастырем-изгнанником. Угрозы подействовали, и святитель Павел был возвращен на патриарший престол.</p>
                <p>Однако вскоре благочестивый император Констант, защитник православных, был предательски убит во время дворцового переворота. Святителя Павла вновь изгнали из столицы и отправили в ссылку в Армению, в город Кукуз, где он принял мученическую кончину в 350 году. Это произошло в то время, когда патриарх совершал Божественную литургию: в храм ворвались ариане и задушили святого его святительским омофором. В 381 году император Феодосий Великий торжественно перенес мощи святителя Павла, исповедника, из Кукуза в Константинополь. В 1326 году мощи святителя Павла были перенесены в Венецию.</p>
                <p>Святитель Афанасий Великий, современник святого Павла, об его изгнании пишет кратко: «Святой Павел в первый раз сослан Константином в Понт, во второй раз Констанцием, окованный железными узами, заточен в Сингару Месопотамскую и оттуда переведен в Емесу, а в четвертый раз в Кукузу Каппадокийскую у Таврских пустынь».</p>
            </section>
            <section>
                <title>
                    <p>В то́йже день 
                        <style>Святи́теля Ге́рмана, архиепи́скопа Каза́нскаго и Свия́жскаго</style></p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>На</style> Го́споди, воззва́х: 
                    <style>стихи́ры на 4, глас 2:</style></p>
                <p>Святи́телю о́тче Ге́рмане,/ в день прославле́ния па́мяти твое́й/ яви́, я́ко в зерца́ле,/ потемне́нным мы́слям на́шим/ све́тлый о́браз доброде́телей твои́х,/ да, после́дуя приме́ру свята́го жития́ твоего́,/ со стезе́й стро́потных наста́вимся/ на пра́выя пути́ благоугожде́ния Го́споду/ и спасе́ния душ на́ших.</p>
                <p>Презре́в блага́я ро́да/ и достоя́ния твоего́,/ изше́л еси́ на те́сный путь Христо́в,/ иде́же а́ще и превозвы́сился еси́/ па́че ине́х до́блестями послуша́ния,/ оба́че смиренному́дрием/ твори́л себе́ ме́ньша всех./ Сего́ ра́ди от Вознося́щаго смире́нныя/ превознесе́н еси́.</p>
                <p>Преподо́бных житию́ после́дуя приле́жно,/ по́стническими освяти́лся еси́ дея́ньми,/ те́мже освяти́ ду́ши на́ша твои́ми моли́твами/ и испроси́ нам благода́ть/ после́довати по стезя́м/ Богоуго́днаго тече́ния твоего́, преблаже́нне.</p>
                <p>Возше́л еси́ на высоту́ безстра́стия,/ све́том Богове́дения озаря́емый,/ и во све́те лица́ Бо́жия ходя́,/ блужда́ющия во тьме́ страсте́й/ пра́во ходи́ти наставля́л еси́;/ те́мже вси Де́йствовавшаго в тебе́ Свое́ю благода́тию прославля́ем.</p>
                <p>
                    <style>Сла́ва, глас 3:</style>
                </p>
                <p>Де́вственным лико́м соприча́стника,/ воздержа́ния блюсти́теля,/ смире́ния Христо́ва подража́теля,/ свети́льника Це́ркве, святи́теля Ге́рмана/ честну́ю па́мять пе́сненно восхва́лим.</p>
                <p>
                    <style>И ны́не:</style> 
                </p>
                <p>Прему́дрости сокро́вище ве́мы Тя, Пречи́стая,/ и точа́щую благода́тию исто́чник приснотеку́щий ра́зума;/ ка́пли ве́дения одожди́ нам, Влады́чице,/ е́же воспева́ти Тя при́сно.</p>
                <p>
                    <style>На стихо́вне стихи́ры, глас 5:</style>
                </p>
                <p>Во оби́тели твое́й лик и́ночествующих собра́в/ и храм благоле́пен/ во сла́ву безсме́ртнаго Успе́ния Бо́жия Ма́тере созда́в,/ в нем те́ло твое́ предложи́л еси́,/ я́ко дар освяще́н:/ Ейже моли́ся изба́витися нам/ от внеза́пныя сме́рти/ и непосты́дно ста́ти/ пред Судие́ю Пра́ведным.</p>
                <p>
                    <style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
                <p>Ра́дуется свяще́нное сосло́вие/ и вси, в день па́мяти твое́й к тебе́ притека́ющии:/ на тебе́ бо излия́ся нетле́ние,/ я́ко ми́ро святы́ни/ и благоуха́ния Христо́ва.</p>
                <p>
                    <style>Стих:</style> Уста́ моя́ возглаго́лют прему́дрость,/ и поуче́ние се́рдца моего́ ра́зум.</p>
                <p>Излия́ся благода́ть во устна́х твои́х, святи́телю,/ пото́ком бо благи́х слове́с и дея́ний твои́х/ напая́еши в пе́снех и хвале́ниих/ тя велича́ющия.</p>
                <p>
                    <style>Сла́ва, глас то́йже:</style>
                </p>
                <p>Благоче́стно на престо́ле/ новопросвеще́нныя Каза́нския па́ствы святи́тельствуя/ и су́щия от ро́да ага́рянскаго/ озари́в уче́нием твои́м,/ Тро́ицу во Еди́ном Божестве́/ почита́ти научи́л еси́,/ приводя́ омраче́нных к Све́ту Невече́рнему:/ и́мже наслажда́яся,/ озаря́й свы́ше ста́до твое́.</p>
                <p>
                    <style>И ны́не:</style> 
                </p>
                <p>Еди́ну Тя Всенепоро́чную/ Соде́тель Сло́во обре́т,/ всели́ся в Твое́ чре́во,/ содева́я на́ше спасе́ние благода́тию/ за неизрече́нную ми́лость.</p>
                <p>
                    <style>Тропа́рь, глас 4 (</style>
                    <emphasis>
                        <style>зри </style>
                    </emphasis>
                    <emphasis>
                        <style>день сей </style>
                    </emphasis>
                    <emphasis>
                        <style>ни́же</style>
                    </emphasis>
                    <style>)</style>
                </p>
                <p>
                    <style>Сла́ва, и ны́не,</style>
                </p>
                <p>Богоро́дичен: Е́же от ве́ка утае́нное:</p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>Блаже́н муж: 
                    <style>На</style>
                    Го́споди воззва́х:</p>
                <p>Стихи́ры на 8, глас 6:</p>
                <p>От мла́дости, преподо́бне,/ всего́ себе́ возложи́в Христу́/ и Того́ ра́ди любве́/ до́льнаго ми́ра чу́вственныя красоты́ оста́вив,/ ско́рбная и жесто́кая терпе́ти произво́лил еси́./ Те́мже ны́не во Све́те Незаходи́мом/ с ли́ки ве́рно подвиза́вшихся/ зря преми́рную красоту́,/ моли́ся подвигополо́жнику Христу́/ о спасе́нии душ на́ших.</p>
                <p>Таи́бницу дел Бо́жиих —/ Прему́дрость возлюби́в,/ Христа́ Еди́наго возжеле́л еси́:/ крест на ра́мо взем,/ Тому́ усе́рдно после́довал еси́,/ кре́пким воздержа́нием/ и всено́щным в умиле́нной моли́тве стоя́нием/ плоть твою́ ду́ху покори́л еси́./ И ны́не, ликовству́я вку́пе со вше́дшими/ те́сным путе́м в ра́дость Го́спода своего́,/ соде́лай моли́твами твои́ми, святи́телю,/ и нам ше́ствовати путя́ми живо́тными.</p>
                <p>Ди́вных свиде́ний Бо́жиих/ стяжа́в любому́дрие,/ име́л еси́ зако́н посреде́ чре́ва твоего́,/ и се́рдце непоро́чно во оправда́ниих святы́х:/ сего́ ра́ди процве́л еси́,/ я́ко дре́во, насажде́нное при исхо́дищах вод,/ и я́ко ма́слина плодови́та в дому́ Бо́жии./ Моли́ся, святи́телю,/ и нам в дому́ Бо́жии не безпло́дным бы́ти.</p>
                <p>Богоблаже́нне о́тче Ге́рмане,/ пра́вды ра́ди Ца́рствия Христо́ва/ вся, я́же на земли́, я́ко уме́ты вмени́в,/ ум твой безстра́стием просвети́л еси́,/ нището́ю Христо́вою обогати́вся,/ путе́м непоро́чным тече́ние соверши́л еси́./ Те́мже и по преставле́нии твое́м/ в нетле́нии пребыва́я,/ моли́ и нам от тле́ния грехо́внаго/ неврежде́нным бы́ти.</p>
                <p>
                    <style>И́ны стихи́ры, глас 7:</style>
                </p>
                <p>Изволе́нием Ду́ха Свята́го,/ избра́нием Це́ркве и держа́вным гла́сом/ корми́ла Каза́нския па́ствы прия́л еси́,/ ю́же управля́я сло́вом и́стины,/ тща́лся еси́ предста́вити Христу́,/ я́ко ни́ву благовозде́ланну./ Те́мже, святи́телю, име́я дерзнове́ние ко Го́споду,/ вы́ну предста́тельствуй,/ ве́ры и благоче́стия плода́ми изоби́ловатися ей/ и вся́ким разнове́рием непло́дствовати.</p>
                <p>
                    <style>Глас 5:</style>
                </p>
                <p>Я́ко Апо́столом после́дователя ве́рна/ и наста́вника све́том благода́ти/ сло́во растворя́юща,/ пре́жде те́мный, ны́не же просвеще́нный град Каза́нь,/ прие́м тя, ра́дуется,/ па́ства же твоя́, озаря́емая све́том жития́ твоего́,/ вы́ну весели́тся:/ приме́ром бо по́двигов твои́х/ на стези́ пра́выя наставля́емии,/ и́мамы тя путевождя́ благоприя́тна/ ко спасе́нию душ на́ших.</p>
                <p>
                    <style>Сла́ва, глас 8:</style>
                </p>
                <p>Прииди́те, правосла́вных собо́ри,/ све́тлыя Свия́жския оби́тели основа́теля/ и новопросвеще́нныя Це́ркве Каза́нския па́стыря,/ чудотво́рца Ге́рмана пе́сненно восхва́лим:/ той бо, в благоле́пии святи́тельства/ принося́ же́ртву хвале́ния,/ и себе́ самаго́ приноша́ше/ в же́ртву благоуго́дну Бо́гови,/ о слове́сном ста́де свое́м,/ и сло́вом Христо́вым,/ мно́ги, во тьме блужда́вшия неве́рия,/ ко све́ту ве́ры напра́ви./ Тем и по преставле́нии неоску́дно источа́ет да́ры/ любо́вию почита́ющим па́мять его́.</p>
                <p>
                    <style>И ны́не, </style>
                </p>
                <p>
                    <style>Богоро́дичен, глас 8: </style>Ца́рь Небе́сный:</p>
                <p>
                    <style>Проки́мен дне. Чте́ния три святи́тельская (</style>
                    <emphasis>
                        <style>зри Мине́ю ноября́ 13-й день</style>
                    </emphasis>
                    <style>)</style>
                </p>
                <p>
                    <style>На литии́ стихи́ры, глас 6:</style>
                </p>
                <p>Гла́сом предержа́щаго и собо́ром первосвяти́телей/ в новопросвеще́нную Каза́нскую страну́/ основа́телем вели́кия оби́тели посыла́ешися;/ иде́же, весь ум твой впери́в в Зижди́теля вся́ческих,/ вельми́ подвиза́лся еси́/ в созда́нии оби́тели/ и в собра́нии ли́ка мона́шествующих,/ неусы́пно моля́ся ко Го́споду,/ да, возгради́в <style>ю</style> досто́йно,/ яви́ши жили́щем по Го́споде жи́тельствующих,/ во е́же вку́пе с ни́ми подвиза́тися о спасе́нии свое́м/ и наставля́ти на путь спасе́ния/ и ве́рных, и неве́рующих.</p>
                <p>Лику́ют в па́мяти твое́й, святи́телю Ге́рмане,/ па́ствы Каза́нския ча́да твоя́,/ с ни́ми же ку́пно ра́дуются/ и вси ча́да Це́ркви Росси́йския,/ любо́вию хва́ляще тебе́ Просла́вившаго,/ я́ко такова́ нам хода́тая и моли́твенника/ дарова́л есть в тебе́.</p>
                <p>Сия́нием доброде́телей твои́х/ сотвори́ тя Христо́с,/ я́ко град верху́ горы́,/ пове́дающий вели́кия дела́ Бо́жия,/ и, я́ко свети́льник, поста́ви тя на све́щнице,/ да тобо́ю наставля́емии,/ ве́ру неразде́льну соблюде́м/ и во све́те де́йственной ве́ры/ у́зрим Свет Незаходи́мый.</p>
                <p>
                    <style>Сла́ва, глас 3:</style>
                </p>
                <p>О́тче Богому́дре Ге́рмане,/ вели́к показа́лся еси́ де́лы и словесы́:/ пася́ слове́сное ста́до/ на зла́чных па́житях сло́ва Христо́ва,/ из неве́рия в ве́ру приводи́л еси́/ и, благовествова́нием породи́в ча́да послуша́ния,/ сия́ обручи́л еси́ чистото́ю Христу́,/ подаю́щему мир душа́м на́шим.</p>
                <p>
                    <style>И ны́не:</style> 
                </p>
                <p>Прииди́те, вси концы́ земни́и,/ честно́е преставле́ние Богома́тере восхва́лим,/ в ру́це бо Сы́на ду́шу непоро́чную положи́./ Те́мже святы́м Успе́нием Ея́ мир оживотвори́вся,/ во псалме́х, и пе́ниих, и пе́снех духо́вных/ со Безпло́тными и Апо́столы пра́зднует све́тло.</p>
                <p>
                    <style>На стихо́вне стихи́ры, глас 5:</style>
                </p>
                <p>Ра́дуйся, свяще́нная главо́,/ святи́телю Ге́рмане,/ ты отверже́нием ми́ра Ева́нгельски,/ те́сным путе́м Христу́ после́довав,/ победи́тель страсте́й яви́лся еси́/ и, кра́сными доброде́телей исправле́ньми/ и́нокам и па́стве твое́й возсия́в,/ те́ми, я́ко ле́ствицею,/ на Не́бо возше́л еси́,/ иде́же в ра́дости святы́х предстоя́ Христу́ Бо́гу,/ моли́ дарова́ти мир/ и единомы́слие ста́ду твоему́.</p>
                <p>
                    <style>Стих:</style> Услышите сия, вси <style>язы ́цы</style>,/ внуши́те, вси, живу́щии по вселе́нней.</p>
                <p>Ра́дуйся, Богому́дре Ге́рмане,/ ты, сия́нием Уте́шителя просвети́вся,/ ору́жием Креста́ ко́зни предста́теля тьмы́ победи́в,/ де́йствием святы́я про́поведи на ме́сте зла́чне/ ста́до твое́ упа́сл еси́/ и па́лицею ве́ры проти́вныя отгна́л еси́./ О, Богому́дрый виногра́да Христо́ва де́лателю!/ Сотвори́ предста́тельством твои́м,/ да не бу́дем и мы безпло́дным ро́ждием/ в Боже́ственном вертогра́де лозы́ Христа́.</p>
                <p>
                    <style>Стих:</style> Уста́ пра́веднаго поуча́тся прему́дрости,/ и язы́к его́ возглаго́лет суд.</p>
                <p>Ра́дуйся, Богоблаже́нне Ге́рмане,/ осене́нный благода́тию свы́ше,/ чистото́ю жи́зни и нетле́нием в сме́рти озари́лся еси́,/ источа́я исцеле́ния,/ ду́ши от страсте́й и телеса́/ от многообра́зных неду́г врачу́еши./ И ны́не ско́рбных наведе́ний разгони́ о́блацы/ от соверша́ющих любо́вию твое́ пра́зднество.</p>
                <p>
                    <style>Сла́ва, глас 5:</style>
                </p>
                <p>Ди́вный Бог во святы́х Свои́х,/ в пусты́нях, гора́х и верте́пах/ многообра́зными по́двиги просия́вших,/ па́че ди́вен явля́ется в тех,/ и́же по́стнически живу́ще в ми́ре,/ я́ко свети́ла, просия́ша/ посреде́ ро́да стропти́ва,/ сподвиза́юще и ходя́щих по стро́потным путя́м к исправле́нию;/ си́це, святи́телю,/ благоукраси́вся по́стническими доброде́тельми,/ и на престо́ле святи́тельства/ Богосве́тлыми добро́тами сия́л еси́./ Те́мже, венча́нный от Подвигополо́жника,/ моли́ся вку́пе со святи́тели Гу́рием и Варсоно́фием/ земле́ Росси́йстей Богоуго́дней бы́ти/ и сыново́м росси́йским спасти́ся.</p>
                <p>
                    <style>И ны́не, глас то́йже:</style>
                </p>
                <p>Воспо́йте, лю́дие,/ Ма́тери Бо́га на́шего, воспо́йте:/ <style>Днесь</style> бо пречестну́ю ду́шу Свою́ во всесвяты́я дла́ни,/ И́же из Нея́ вопло́щшагося без се́мене, предае́т;/ Его́же и мо́лит непреста́нно/ дарова́ти вселе́нней мир и ве́лию ми́лость.</p>
                <p>
                    <style>Тропа́рь, глас 4:</style>
                </p>
                <p>От ю́ности и́го Христо́во усе́рдно восприи́м,/ бде́нными по́двиги поста́ и моли́твы просла́вился еси́./ Отону́дуже призыва́ющу тя Бо́гу на служе́ние Це́ркви/ в новопросвеще́ннем ца́рстве Каза́нстем,/ вку́пе со святи́телем Гу́рием воззва́н был еси́,/ иде́же я́ко первонача́льник/ созда́нной тобо́ю в гра́де Свия́жске оби́тели/ и досто́йный первосвяти́телю прее́мник яви́лся еси́./ Ду́хом предстоя́ Престо́лу Влады́чню,/ моли́ся, святи́телю Ге́рмане, со святи́телем Гу́рием/ правосла́вней па́стве во благоче́стии преспева́ти/ и тьме инове́рия све́том ве́ры разгна́тися.</p>
                <p>
                    <style>Ин тропа́рь, глас то́йже:</style>
                </p>
                <p>Я́ко вели́ким па́стырем единонра́вна/ и учи́телем вселе́нныя единомы́сленна,/ Це́ркве Бо́жия служи́теля усе́рдна/ и строи́теля Та́ин Христо́вых благогове́йна,/ сте́кшеся, благове́рнии лю́дие,/ Свия́жския оби́тели Богому́драго основа́теля/ и Каза́нския новопросвеще́нныя па́ствы святи́теля Ге́рмана/ пе́сньми и пе́нии восхва́лим, глаго́люще:/ не преста́й присеща́ти моли́твами твои́ми на всю па́ству твою́/ и в ве́ре и благоче́стии блюди́ невреди́мо.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь свято́му два́жды. Сла́ва, и ны́не, Богоро́дичен.</style></p>
                <p>
                    <style>По 1-м стихосло́вии седа́лен, глас 4:</style>
                </p>
                <p>От ю́ности на́йде на тя, присноблаже́нне, Боже́ственное раче́ние:/ еще́ бо о́трок сый, па́че ме́ры и во́зраста/ в воздержа́нии и посте́ пребыва́л еси́./ Отону́дуже роди́вшие тя, дви́жими сердобо́лием, удержава́ху тя,/ да не повреди́тся от по́стнаго изнуре́ния теле́сный соста́в твой./ Ты же, непоколеби́мою стопо́ю идя́ стезе́ю воздержа́ния,/ взыва́л еси́ Христу́ Бо́гу:/ к Тебе́ приве́ржен есмь от чре́ва ма́тере моей,/ Ты еси́ мой Покрови́тель.</p>
                <p>
                    <style>Сла́ва, и ны́не, Богоро́дичен:</style>
                </p>
                <p> Младе́нствующи пло́тию и соверше́нна душе́ю,/ Святы́й Киво́т в дом Бо́жий вхо́дит/ воспита́тися Боже́ственною благода́тию.</p>
                <p>
                    <style>По 2-м стихосло́вии седа́лен, глас 4:</style>
                </p>
                <p>Егда́ тя и́ноки Ста́рицкия оби́тели моля́ху,/ да бу́деши началово́ждь оби́тели и блюсти́тель спасе́ния душ их,/ ты, Богому́дре, глаго́лы смире́ния рекл еси́ им:/ а́ще и корми́ло корабе́льное неиску́сному не ввери́ется ко́рмчему,/ кольми́ па́че спасе́ние душ неве́дущему духо́внаго пути́ наста́внику./ Оба́че, я́ко искуше́нный в сло́ве и ра́зуме,/ единоду́шным моле́нием бра́тии восприи́в корми́ло духо́вное/ и священноархимандри́т быв,/ яви́л в себе́ до́браго вождя́ и наста́вника душ во спасе́ние.</p>
                <p>
                    <style>Сла́ва, глас 2:</style>
                </p>
                <p>Плоть очи́стив воздержа́нием,/ дух твой Богомы́слием на высоту́ Богоподо́бия возвы́сил еси́/ и нас, плени́емых страстьми́,/ на е́же по подо́бию твои́ми моли́твами наста́ви и возведи́.</p>
                <p>
                    <style>И ны́не:</style> 
                </p>
                <p>От всех искуше́ний и бед душе́вных свободи́ ны,/ притека́ющия к Тебе́, мольба́ми Твои́ми, Ма́ти Христа́ Бо́га.</p>
                <p>
                    <style>По полиеле́и, седа́лен, глас 8:</style>
                </p>
                <p>В моли́твенной ке́ллии твое́й,/ я́ко основа́тель оби́тели и вождь новоначально и́ночествующих,/ непреста́нныя приноси́л еси́, преподо́бне, со слеза́ми моли́твы Богома́тери:/ да благоволи́т новоустроя́емую оби́тель избра́ть в ме́сто святы́ни,/ и в ней лик и́ночествующих,/ денноно́щно служа́ Бо́гу во спасе́ние свое́,/ и всем приходя́щим сло́вом и де́лом спасе́ние Бо́га и Христа́ да возвеща́ет.</p>
                <p>
                    <style>Сла́ва, глас 3:</style>
                </p>
                <p>Я́ко подви́жник кре́пкий,/ путе́м и́ноческой жи́зни восходи́ от си́лы в си́лу по степе́нем священнонача́лия,/ призыва́емь был еси́ и на высоту́ престо́ла Всеросси́йския митропо́лии,/ во е́же со все́ю Це́рковию служи́ти Бо́гу вся́ческих,/ оба́че и вы́ну приноси́л еси́, свя́те,/ Го́споду благоприя́тную же́ртву о благостоя́нии страны́ Росси́йския/ и о умире́нии Це́ркве Правосла́вныя.</p>
                <p>
                    <style>И ны́не:</style> 
                </p>
                <p>Безневе́стная, Чи́стая Богоро́дице Де́во,/ Еди́на ве́рных предста́тельство и покро́ве,/ бед, и скорбей, и лю́тых обстоя́ний всех изба́ви,/ на Тя упова́ние, Отрокови́це, иму́щих,/ и ду́ши на́ша спаси́ Боже́ственными Твои́ми моли́твами.</p>
                <p>
                    <style>Степе́нна, 1-й антифо́н 4-го гла́са. Проки́мен, глас 4: </style>Уста́ мои́ возглаго́лют прему́дрость,/ и поуче́ние се́рдца моего́ ра́зум. 
                    <style>Стих:</style> 
                    Уста́ пра́веднаго поуча́тся прему́дрости,/ и язы́к его́ возглаго́лет суд. Вся́кое дыха́ние: 
                    <style>Ева́нгелие от Иоа́нна, зача́ло 36.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Челове́че Бо́жий,/ ве́рный ра́бе и слуго́ Госпо́день,/ сосу́де избра́нный,/ сто́лпе и утвержде́ние Це́ркве,/ Ца́рствия насле́дниче,/ не премолчи́, за ны вопии́ ко Го́споду.</p>
                <p>
                    <style>Кано́ны Богоро́дице, со ирмосо́м 8-го гла́са: </style>Во́ду проше́д
                    <style>: на 6, и святи́телю, того́же гла́са, на 8.</style></p>
                <p>
                    <style>Песнь 1</style>
                </p>
                <p>
                    <style>Ирмос:</style>
                    <emphasis>Мо́ре огусти́л еси́,/ погрузи́вый со</emphasis>
                    <emphasis>ору́жием го́рдаго фарао́на,/ и лю́ди спасл еси́ немо́кренно, Го́споди,/ и ввел еси́ я в го́ру святы́ни, вопию́щия:/ пои́м Тебе́, Бо́гу на́шему, песнь побе́дную,/ яко просла́вися.</emphasis>
                </p>
                <p>Иисусу: Иису́се, прославля́ющий святы́х Тво́их,/ озари́ потемне́нную мысль и омраче́нное на́ше чу́вство,/ да возвести́м хвалы́ святи́телю Твоему́/ и, восхваля́я его́, восхва́лим Тя, ди́внаго во святы́х.</p>
                <p>
                    <style>Припев: </style>Святи́телю о́тче Ге́рмане, моли́ Бо́га о нас.</p>
                <p>Боже́ственная благода́ть избра́ тя, святи́телю,/ да пока́жеши си́лу ея́/ в очище́нии прирожде́нной всем сына́м Ада́млим не́мощи естества́/ и в благода́тней чистоте́ да послу́жиши ро́ду твоему́/ во сла́ву Христа́ и спасе́ние душ.</p>
                <p>Простра́нный путь мирска́го жития́ оста́вив,/ с отъя́тием власо́в земно́е пристра́стие отсе́кл еси́,/ и, к Го́рнему ум и се́рдце твое́ устреми́в,/ де́лы глаголал еси:/ Госпо́дь — кре́пость и упова́ние мое́.</p>
                <p>Еди́ному Бо́гу всего́ себе́ возложи́в,/ Тому́ во дни и в нощи́ рабо́тал еси́,/ служа́ посто́м, всено́щным в моли́тве стоя́нием/ и вся́ким ско́рбным самолише́нием,/ зовя́ в кре́пости ду́ха:/ Госпо́дь — утеше́ние мое́.</p>
                <p>
                    <style>Сла́ва:</style> 
                </p>
                <p>Всеору́жием Креста́ низложи́в мы́сленных, вою́ющих на ду́шу враго́в,/ в благооти́шие безстра́стия дости́гл еси́/ и, побе́дныя от вседе́тельныя руки́ восприя́в по́чести,/ спобо́рствуй и нам изба́витися от плене́ния грехо́внаго/ и в приста́нище спасе́ния дости́гнути.</p>
                <p>
                    <style>И ны́не,</style>
                </p>
                <p>
                    <style>Богоро́дичен:</style> Ви́дящи не́мощь мою́ теле́сную,/ смуще́ние душе́вное и озлобле́ние серде́чное,/ посеще́ния сподо́би Боже́ственнаго, Всенепоро́чная Де́во,/ и спаси́ мя моли́твами Твои́ми.</p>
                <p>
                    <style>Песнь 3</style>
                </p>
                <p>
                    <style>Ирмос:</style>
                    <emphasis>Утверди́ся се́рдце мое́ во Го́споде,/ вознесе́ся рог мой в Бо́зе мое́м,/ разшири́шася на враги́ моя́ уста́ моя́,/ возвесели́хся о спасе́нии Твое́м.</emphasis>
                </p>
                <p>Нощны́ми моли́твами и глубо́ким утренева́нием/ по любви́ ко Го́споду умертви́л еси́ пло́ти мудрова́ние./ И ны́не из до́льних в Небе́сныя возше́д оби́тели,/ не преста́й моли́тися о нас,/ среди́ мирски́я ле́сти бре́нныя жи́зни путь преходя́щих.</p>
                <p>Мы́слию благоразсу́дною и жела́нием очище́нным/ преподо́бных жи́тельству ревнова́л еси́,/ сего́ ра́ди с благоугоди́вшими, преподо́бне, Го́споду/ насле́довал еси́ нетле́ние и жизнь несконча́емую.</p>
                <p>В челове́ческом естестве́/ Невеще́ственных жи́тельству от всея́ души́ твоея́ тща́лся еси́ подража́ти,/ отоню́дуже с Невеще́ственными ли́ки сподо́бился еси́ Престо́лу Бо́жию предстоя́ти.</p>
                <p>Дви́жимый ре́вностию ду́ха,/ вели́ки по́двиги на земли соверши́л еси́, свя́те:/ небла́зненно бо протека́я путь спасе́ния,/ ты, в тве́рдости душе́вней, а́ки адама́нт,/ вся земна́я нивочто́же вмени́в,/ Еди́наго Христа́ приобрести́ тща́лся еси́.</p>
                <p>
                    <style>Сла́ва:</style> 
                </p>
                <p>Низложи́л еси́ ополче́ния мы́сленных враго́в кре́пким твои́м воздержа́нием/ и непристу́пен яви́лся еси́ им чистото́ю ду́ха;/ моли́твами твои́ми отжени́ от нас мра́чное злых духо́в нахожде́ние.</p>
                <p>
                    <style>И ны́не,</style>
                </p>
                <p>
                    <style>Богоро́дичен:</style> Очи́сти, Чи́стая, нечи́стую ду́шу мою́ от мно́жества прегреше́ний,/ во глубину́ поги́бели попо́лзшуюся,/ и в час сме́ртный огради́ мя от оглаго́лания де́монов/ и осужде́ния изба́ви.</p>
                <p>
                    <style>Конда́к, глас 4:</style>
                </p>
                <p>Бо́дрствуя в моли́твах,/ послуша́ния до́брый рачи́тель быв,/ в терпе́нии стяжа́л еси́ ду́шу твою́,/ де́лы смиренному́дрия и кро́тости изря́дствуя,/ престо́л святи́тельства благове́рием и благоче́стием украси́л еси́,/ о́тче священнонача́льниче Ге́рмане,/ моли́ Христа́ Бо́га о всем ста́де твое́м,/ я́ко па́ствы твоея́ утвержде́ние/ и су́щим по тебе́ святи́телем све́тлое украше́ние.</p>
                <p>
                    <style>Седа́лен, глас 7:</style>
                </p>
                <p>Благознамени́т путь восхожде́ния твоего́, блаже́нне:/ из глубо́каго бо смире́нной и́ноческой жи́зни послуша́ния/ моле́нием Ста́рицкой бра́тии воззва́н был еси́ к нача́льствованию./ Возврати́вся же на пре́жний поко́й по любви́ к душе́вному поко́ю,/ па́ки из о́наго предержа́щим гла́сом воззва́н был еси́/ в новопросвеще́нную Каза́нскую па́ству для устрое́ния вели́кой оби́тели,/ от оби́тельнаго же благоустрое́ния воззва́н еси́/ на престо́л святи́тельскаго благоуправле́ния./ Упра́ви, святи́телю, и нам полага́ти восхожде́ние в се́рдце/ по степене́м исправле́ния жи́зни и дел.</p>
                <p>
                    <style>Сла́ва, глас 4:</style>
                </p>
                <p>Вождь быв, преподо́бне,/ взыску́ющим спасе́ния своего́ путе́м жи́зни и́ноческой/ в чистоте́, послуша́нии и нестяжа́тельности,/ тем предше́ствовал еси́ де́йственным приме́ром твои́м/ в след Началовождя́ спасе́ния, путе́м креста́ и самоотверже́ния.</p>
                <p>
                    <style>И ны́не:</style> 
                </p>
                <p>Вели́ких дарова́ний, Де́во Богома́ти, Ты сподо́билася еси́,/ я́ко родила́ еси́ пло́тию Еди́наго от Тро́ицы, Христа́ Жизнода́вца,/ во спасе́ние душ на́ших.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Проро́к Авваку́м, у́мныма очи́ма прови́де, Го́споди,/ прише́ствие Твое́,/ тем и вопия́ше:/ от ю́га прии́дет Бог./ Сла́ва си́ле Тво́ей,/ сла́ва снизхожде́нию Твоему́.</emphasis>
                    <emphasis/>
                </p>
                <p>Не дал еси́ сна очесе́м твои́м и ве́ждом дрема́ния,/ донде́же день благода́ти озари́ твое́ се́рдце/ и Боговмести́мым соде́ла селе́нием Тро́ицы,/ Е́йже предстоя́, спаса́й град и лю́ди твоя́.</p>
                <p>Зва́ния Небе́снаго прича́стник быв,/ нача́ток соста́ва ве́ры соблю́л и си́лы гряду́щаго ве́ка возвести́л еси́ лю́дем./ И ны́не восхваля́ющих ве́рою твоя́ по́двиги/ просвеща́й повеле́ньми Влады́ки вся́ческих/ и сотвори́ досто́йны бы́ти насле́дия Небе́снаго.</p>
                <p>Труда́ми неосла́бными, а́лчбою и жа́ждою/ и всено́щным в моли́тве стоя́нием удруча́л еси́ плоть твою́, святи́телю,/ и ны́не преми́рно упокоева́ешися.</p>
                <p>Ми́рно протека́л еси́, о́тче,/ путь жи́зни твое́й стезе́ю и́ноческою,/ явля́я в себе́ о́браз смире́ния и уничиже́ния./ Те́мже Призира́ющий на смире́нныя вознесе́ тя и в жи́зни вре́менней,/ и по кончи́не твое́й.</p>
                <p>
                    <style>Сла́ва,</style>
                </p>
                <p>
                    <style>Иису́су:</style>Чи́ни А́нгельстии ужасо́шася ди́вному снизхожде́нию Твоему́, Сло́ве Бо́жий,/ зря́ще Тя, Творца́ Своего́, до ра́бия зра́ка снизше́дша./ С ни́ми же и мы, пе́рстнии, благода́рственно взыва́ем:/ сла́ва смотре́нию Твоему́, Человеколю́бче.</p>
                <p>
                    <style>И ны́не,</style>
                </p>
                <p>
                    <style>Богоро́дичен:</style> Простира́ю ру́це, и преклоня́ю коле́на се́рдца,/ и припа́даю к Тебе́, Пречи́стая:/ воздви́гни мя с одра́ ле́ности,/ я́ко да отря́сши грехо́вное разслабле́ние,/ воспою́ благода́ть Твою́.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Го́споди Бо́же наш,/ мир даждь нам,/ Го́споди Бо́же наш, стяжи́ ны,/ Го́споди, ра́зве Тебе́, ино́го не ве́мы,/ И́мя Твое́ имену́ем.</emphasis>
                    <emphasis/>
                </p>
                <p>Оби́тель зи́ждяй в благооти́шное приста́нище взыску́ющих Бо́га,/ в отреше́нии от жите́йских попече́ний,/ ты, блаже́нне, вку́пе и сам себе денноно́щно созида́л/ духо́вным трезве́нием и Боже́ственным раче́нием,/ во оби́тель Обетова́вшему приити́ со Отце́м Свои́м к лю́бящему/ и оби́тель в не́м сотвори́ти.</p>
                <p>Созда́в хра́м в сла́ву и во успе́нии Свое́м на́с не оставля́ющей,/ самаго́ себе́ чистото́ю тща́лся еси́ созида́ти в хра́м Ду́ху Свято́му,/ я́ко да и в веще́ственном и духо́вном хра́ме/ в ду́хе и и́стине соверша́ем благоприя́тное служе́ние Го́споду.</p>
                <p>Огражда́я созида́емую тобо́ю оби́тель веще́ственным огражде́нием,/ огражда́л еси́ ю па́че бде́нными моли́твами,/ отража́я и собла́зны ви́димые/ и наве́ты духо́в неви́димых от духо́вных ча́д твои́х.</p>
                <p>Науча́л еси́ преда́вшихся духо́вному водительству твоему́/ и сло́вом Христо́вым,/ да ки́йждо взе́мши кре́ст свой,/ для благода́тнаго врачева́ния боле́зней и неду́гов естества́,/ в бо́дрости ду́ха ше́ствует в сле́д Подвигополо́жника,/ па́че же науча́л еси́ приме́ром Христоподража́тельной жи́зни,/ явля́я всего́ до́браго и Богоуго́днаго о́браз в само́м себе́.</p>
                <p>
                    <style>Сла́ва,</style>
                </p>
                <p>
                    <style>Иису́су: </style>Овча́ есмь Твоего́ ста́да, Спа́се,/ лежу́ пред врата́ми двора́ Твоего́, боле́зньми разслаблен;/ я́ко Па́стырь До́брый, стру́пы мои́ обяжи́, гно́йныя ра́ны очи́сти/ и воздви́гни ми к пра́вому хожде́нию путе́м за́поведей/ предста́тельством святи́теля Твоего́.</p>
                <p>
                    <style>И ны́не,</style>
                </p>
                <p>
                    <style>Богоро́дичен:</style> Нам, лю́бящим тя, святи́телю, и любо́вию почита́ющим,/ и в хра́ме в твой пра́здник лику́ющим,/ испроси́ моли́твами Пречи́стыя исправле́ние жития́/ и прегреше́ний проще́ние.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Я́ко во́ды морски́я, Человеколю́бче,/ волна́ми жите́йскими обурева́юся./ Те́мже, я́ко Ио́на,/ та́ко вопию́ Ти:/ возведи́ от тли живо́т мой,/ Благоутро́бне Го́споди.</emphasis>
                </p>
                <p>По святи́теле Гу́рии/ па́стыря тя и вождя́ Христо́с поста́ви Каза́нстей па́стве,/ его́же досто́йным прее́мником явля́я себе́ де́лы и словесы́,/ и жизнь твою́ в такове́м же по́двизе ве́ры и преподо́бия сконча́л еси́./ Вку́пе предстоя́ с ним Престо́лу Святы́я Тро́ицы,/ моли́ непреста́нно о всех нас.</p>
                <p>Я́коже по чу́дном Богови́дце Моисе́е/ ди́внаго дарова́ вождя́ лю́дем Свои́м Бог — Иису́са Нави́на,/ та́ко по первопресто́льнике Гу́рии/ новопросвеще́нному гра́ду Каза́ни яви́ тя Христо́с па́стыря ве́рна,/ и́же, церко́вная прие́м корми́ла и к трудо́м труды́ прилага́я,/ дея́нием и ра́зумом всех ко Христу́ приводи́ти тща́лся еси́.</p>
                <p>Ца́рским путе́м зако́на Христо́ва неукло́нно ше́ствовав, святи́телю,/ тем же путе́м руководи́л еси́ ко спасе́нию не то́чию чад Правосла́вия,/ но и ага́рянский род из мра́ка магомета́нства к све́ту Христо́ву приводи́л еси́,/ возводя́ из заблужде́ния в ве́ру спаси́тельную.</p>
                <p>Я́ко свети́ло мы́сленное,/ просвеща́я луча́ми добро́т твои́х Каза́нскую па́ству/ и су́щия в ней Христоимени́тыя лю́ди в позна́нии Христа́,/ моли́, святи́телю, всем во све́те Христо́вом узре́ти свет спасе́ния.</p>
                <p>
                    <style>Сла́ва,</style>
                </p>
                <p>
                    <style>Иису́су: </style>Виждь души́ моея́, Спа́се, обурева́ние грехо́вное!/ Му́тныя пото́ки беззако́ний, наводни́в все существо́ мое́,/ внидо́ша да́же до потопле́ния ду́ха моего́,/ но я́ко повелева́яй ве́тром и мо́рю,/ к благооти́шному приста́нищу укроще́ния страсте́й мои́х/ моли́твами уго́дника Твоего́ упра́ви мя.</p>
                <p>
                    <style>И ны́не,</style>
                </p>
                <p>
                    <style>Богоро́дичен:</style> Проро́цы Тя я́сно провозвести́ша, Отрокови́це,/ Ма́терь Бо́жию Апо́столи в ми́ре пропове́даша,/ му́ченицы испове́даша, святи́телие просла́виша,/ и мы вси Богоро́дицу Тя вои́стинну велича́ем.</p>
                <p>
                    <style>Конда́к, глас 4:</style>
                </p>
                <p>До́блестями преподо́бия и пра́вды/ вруче́нное тебе́ слове́сное ста́до озаря́я/ и на зла́чных Сло́ва Христо́ва па́житях пита́я,/ на пра́вый путь за́поведей Госпо́дних/ си́лою ду́ха твоего́ наставля́л еси́ е./ Те́мже и ны́не, осеня́емое цельбоно́сными чудотворе́нии твои́ми,/ в святу́ю па́мять твою́, зове́м тебе́:/ не преста́й, святи́телю, предста́тельствовати/ пред Пастыренача́льником о ста́де твое́м,/ я́ко па́ствы твоея́ утвержде́ние / и су́щим по тебе́ святи́телем удобре́ние.</p>
                <p>
                    <style>И́кос:</style>
                </p>
                <p>Пе́ние, приноси́мое тебе́ благогове́йною мы́слию,/ благосе́рдно приими́ от нас, святи́телю,/ си́це кра́сные следы́ жи́зни твое́й,/ а́ще и недосто́йно, хвала́ми зна́менающих:/ ра́дуйся, пра́ведных роди́телей честно́е прозябе́ние,/ и Волокола́мския оби́тели в и́ноческих по́двигах воспита́ние,/ и в ме́ру му́жа возраще́ние;/ ра́дуйся, в Ста́рицкой оби́тели положи́вый восхожде́ние к священнонача́лию/ и в гра́де Свия́жске благоле́пныя оби́тели основа́телю;/ ра́дуйся, первосвяти́телю Каза́нския па́ствы,/ Гу́рию досто́йный прее́мниче;/ ра́дуйся, оби́тели твоея́ сла́во,/ гра́да Свия́жска огражде́ние,/ па́ствы твоея́ благоле́пие/ и су́щим по тебе́ святи́телем хвала́ и изря́дное удобре́ние.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Халде́йская пещь, огне́м распала́емая,/ ороша́шеся Ду́хом, Бо́жиим предстоя́нием/ о́троцы поя́ху:/ благослове́н еси́, Бо́же оте́ц на́ших.</emphasis>
                </p>
                <p>Возлия́ся вода́ искуше́ния до души́ твоея́,/ и бу́ря гне́ва и гоне́ния возшуме́ о́крест тебе́, святи́телю,/ егда́ благоду́шно рекл еси́ сло́во и́стины пред царе́м,/ оба́че пребы́л еси́ непоколеби́м,/ апо́стольским сло́вом утвержда́я себе́,/ я́ко Бо́гу подоба́ет повинова́тися па́че, не́жели челове́ком в и́стине.</p>
                <p>Небоя́зненно уста́ твоя́ отве́рзл еси́/ в защи́ту непови́нности и правоты́ святи́теля Фили́ппа;/ а́ще же и не возмо́гл еси́ загради́ти бездве́рная уста́ зло́бы,/ оба́че, яви́в кре́пость в безтре́петном оправда́нии му́жа пра́веднаго,/ оста́вил еси́ веко́м приме́р свято́й ре́вности,/ с каково́ю глаго́лал еси́ и́стину пред царе́м Гро́зным.</p>
                <p>Прича́стник быв, блаже́нне, скорбе́й мяте́жной жи́зни,/ я́ко сам искуси́выйся,/ и нас, искуша́емых, изба́ви ско́рбнаго обстоя́ния/ моли́твами твои́ми.</p>
                <p>Тверд в пра́вде и и́стине был еси́, святи́телю,/ не убоя́вся гне́ва царе́ва,/ неустраши́мо веща́л еси́ сло́во во оправда́ние святи́теля Фили́ппа./ С ним предстоя́ Подвигополо́жнику в чи́не свиде́телей и́стины,/ моли́ся, да не отпаде́м в ско́рби от и́стины.</p>
                <p>
                    <style>Сла́ва,</style>
                </p>
                <p>
                    <style>Тро́ице: </style>Непостижи́мая Прему́дросте,/ неизсле́димая бла́госте,/ Вседержа́вное могу́щество и вседе́тельное смотре́ние,/ Самосу́щная Светонача́льная Тро́ице,/ рабо́в Твои́х пе́ние приими́, вопию́щих:/ благослове́н еси́, Бо́же оте́ц на́ших.</p>
                <p>
                    <style>И ны́не,</style>
                </p>
                <p>
                    <style>Богоро́дичен:</style> Ско́рый Твой покро́в, и по́мощь, и ми́лость/ покажи́ на рабе́х Твои́х,/ и во́лны, Чи́стая, укроти́ су́етных помышле́ний,/ и па́дших нас воздви́гни, Богоро́дице:/ ве́мы бо, ве́мы, Де́во, я́ко мо́жеши, елика хо́щеши.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>А́нгели и Небеса́, на Престо́ле Сла́вы Седя́щаго/ и я́ко Бо́га непреста́нно сла́вимаго,/ благослови́те, по́йте/ и превозноси́те Его́ во ве́ки.</emphasis>
                </p>
                <p>Оправда́ния ри́зу соблю́д све́тлу,/ во све́тлости святы́я вшел еси́/ и венце́м нетле́ния венча́лся еси́;/ неле́пый зрак прегреше́ний Богоуго́дным хода́тайством твои́м/ совлецы́ с ве́тхаго на́шего челове́ка/ и чи́стыми покая́ния оде́ждами облеки́ но́ваго,/ я́ко облече́нный нетле́нною сла́вою но́ваго челове́ка/ и сия́ющий на Небесе́х преподо́бием и пра́вдою.</p>
                <p>Свы́ше Небе́сным предста́тельством/ до́лу цельбоно́сным благоуха́нием моще́й твои́х/ озаря́я к тебе́ притека́ющих,/ низпосли́, святи́телю, по коего́ждо потре́бе бла́гое и поле́зное.</p>
                <p>Украси́в жизнь твою́ непоро́чностию/ и святи́тельский престо́л добле́стями па́стырства о Христе́,/ предстоя́ Престо́лу Архиере́я, проше́дшаго Небеса́,/ моли́ся о исполне́нии проше́ний соверша́ющих любо́вию па́мять твою́.</p>
                <p>Ве́дуще тя, святи́телю, пода́теля исцеле́ний,/ к тебе́ возно́сим моли́твенный глас:/ уврачу́й многоле́тныя стра́сти душ на́ших/ и от стрел вра́жиих неврежде́нных сохрани́ под кров твой прибега́ющих,/ утвержда́я на ка́мени Боже́ственных за́поведей.</p>
                <p>
                    <style>Сла́ва,</style>
                </p>
                <p>
                    <style>Иису́су: </style>Исто́чниче бла́гости и прему́дрости сокро́вище, Иису́се,/ яви́л еси́ от земны́х недр нетле́нныя мо́щи Твоего́ уго́дника,/ моли́твами его́ исцели́ душе́вныя на́ши не́мощи/ по вели́цей Твое́й ми́лости.</p>
                <p>
                    <style>И ны́не,</style>
                </p>
                <p>
                    <style>Богоро́дичен:</style> Нетле́нная Де́во и Мати,/ нас, тле́ющих в по́хотех преле́стных,/ от ле́сти тли́теля ра́зумов и серде́ц сохрани́/ и стезе́ю новотворя́щаго покая́ния к нетле́нию душе́вному упра́ви.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Чу́жде ма́терем де́вство,/ и стра́нно де́вам деторожде́ние,/ на Тебе́, Богоро́дице, обоя́ устро́ишася./ Тем Тя, вся племена́ земна́я,/ непреста́нно велича́ем.</emphasis>
                </p>
                <p>Пра́ведно и благоче́стно пожи́в на земли́,/ в Го́рних ны́не живе́ши оби́телех/ и, созерца́я Сла́ву Бо́жию, моли́ся о нас,/ прегреше́ниями лише́нных Сла́вы Бо́жией.</p>
                <p>В земно́й жи́зни сохрани́в душе́вную и теле́сную чистоту́,/ облече́нный благода́тию в све́тлость ея́,/ предстои́ши ны́не со А́нгелы Пресвяте́й Тро́ице:/ Е́йже не преста́й вопи́ти о проще́нии и очище́нии свы́ше грехо́в на́ших/ и измове́нии о́ных и́стинным на́шим покая́нием.</p>
                <p>Пра́востию дел, я́ко оде́ждою многоце́нною, оде́явся,/ живо́ю ве́рою и любо́вию, я́ко пресве́тлым венце́м, венча́лся еси́, святи́телю./ Те́мже, в благоле́пии чистоты́ предстоя́ Спа́су всех,/ моли́ся, да не яви́мся на Суде́ его бездерзнове́нны, на́ги/ и покры́ты студо́м осужде́ния.</p>
                <p>Па́ству и град твой огражда́й твои́ми моли́твами,/ я́ко тве́рдыми забра́лы, от вра́жеских наве́тов и обстоя́ний,/ взыва́я Христу́:/ я́же дал ми еси́, сохрани́,/ да превозно́сят Тя во вся ве́ки.</p>
                <p>
                    <style>Сла́ва,</style>
                </p>
                <p>
                    <style>Тро́ице: </style>О́тче Небе́сный —/ Трисия́ннаго Божества́ исто́чное нача́ло,/ Сы́не Бо́жий —/ Ипоста́сное зижди́тельное Сло́во О́тчее,/ Ду́ше Святы́й —/ из Существа́ Того́жде Безнача́льнаго Све́та Отца́ ве́чно исходя́щий и все освяща́ющий,/ Тро́ице Свята́я,/ поми́луй, спаси́ и соблюди́ нас,/ на Тя всю наде́жду жи́зни и спасе́ния возлага́ющих.</p>
                <p>
                    <style>И ны́не,</style>
                </p>
                <p>
                    <style>Богоро́дичен:</style> Умири́, Христе́, тезоимени́тое Твое́ жи́тельство/ мольбами Пречи́стыя Ма́тери Твоея́,/ оте́чество на́ше храни́ непоколеби́мо, Це́рковь и Правосла́вие,/ да, утвержда́яся уста́ми и се́рдцем во благоче́стии,/ прославля́ем Тя со Отце́м и Пресвяты́м Ду́хом Твои́м во ве́ки.</p>
                <p>
                    <style>Свети́лен, глас 4:</style>
                </p>
                <p>Во святи́телех благоче́стно пожи́в,/ лю́ди к Богоразу́мию наста́вил еси́/ и, до́бре Бо́гу угоди́в,/ от Него́ нетле́нием и чудесы́ просла́влен еси́./ Сего́ ра́ди, святи́телю, мо́лим тя:/ не забу́ди град сей, его́же возлюби́л еси́,/ и всю зе́млю на́шу,/ в не́йже те́ло твое́ предложи́л еси́,/ и моли́ просла́вившаго Тя непреста́нно о всех нас.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Влады́чице Небесе́ и земли́,/ иму́щая дерзнове́ние моли́тися о всем ми́ре/ и о всех, притека́ющих под благооти́шный кров Твой,/ моли́ со святи́телем Ге́рманом/ неизглагола́нно Вопло́щшагося от <style>Тебе</style>́ милосе́рдия ра́ди,/ да прии́мет в сла́ву Имени Своего́ ску́дную песнь на́шу/ и низпо́слет нам благода́ть досто́йно пе́ти и моли́тися Ему́,/ Ди́вному во святы́х.</p>
                <p>
                    <style>На хвали́тех стихи́ры на 4, глас 5:</style>
                </p>
                <p>О́браз, святи́телю, был еси́ ве́рным,/ серде́чною правостию и жития́ смиренному́дрием,/ и́миже, я́ко крила́ми ле́гкими,/ к высоте́ Небе́снаго блаже́нства возлете́в,/ Престо́лу Сла́вы предстои́ши,/ предста́тельствуй о соверша́ющих ве́рою и любо́вию па́мять твою́.</p>
                <p>Жезло́м святи́тельства ста́до твое́ упа́сл еси́/ на зла́чных па́житях за́поведей Христо́вых/ и благоче́стия пропове́данием освети́л еси́/ Це́рковь па́ствы твоея́,/ я́же стяжа́вши от недр земны́х бога́тство неиждива́емое,/ сокро́вище, благоуха́ния Боже́ственнаго испо́лненное —/ нетле́нныя мо́щи твоя́,/ взыва́ет на́ми:/ моли́, святи́телю, Человеколю́бца Бо́га/ непреста́нно о всех нас.</p>
                <p>
                    <style>Глас 6:</style>
                </p>
                <p>Приими́, святи́телю,/ на́ше пе́сненное хвале́ние/ и вонми́ смире́нной моли́тве на́шей,/ я́ко ве́рный хода́тай/ и те́плый моли́твенник за ны Христу́ Бо́гу,/ Его́же соде́лай ми́лостива,/ да проше́ния на́ша тобо́ю испо́лнит во бла́го/ и спасе́ние душ на́ших.</p>
                <p>
                    <style>Сла́ва, глас 2:</style>
                </p>
                <p>Храм всече́стен Бо́жией Ма́тери воздви́гл еси́,/ да под кро́вом Ея́/ сози́ждеши себе́ и чад оби́тели твоея́ во спасе́ние./ Е́йже моли́ся, святи́телю,/ да благода́тию Го́спода и мы сози́ждемся в храм Бо́жий/ и в жили́ще Ду́ха Свята́го.</p>
                <p>
                    <style>И ны́не, глас 3:</style>
                </p>
                <p>Приими́ от нас песнь исхо́дную,/ Ма́ти Жива́го Бо́га,/ и светоно́сною Твое́ю и Боже́ственною/ осени́ благода́тию,/ стране́ победи́тельная,/ Христолюби́вым лю́дем мир,/ укрепле́ние пою́щим,/ и душа́м на́шим спасе́ние подаю́щи.</p>
                <p>
                    <style>Славосло́вие вели́кое.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на, пе́сни 3-я и 6-я. Проки́мен, глас 1: </style>Уста́ моя́ возглаго́лют прему́дрость,/ и поуче́ние се́рдца моего́ ра́зум. 
                    <style>Стих:</style> 
                    Услы́шите сия́, вси язы́цы: 
                    <style>Апо́стол ко Евре́ем, зача́ло 318. Ева́нгелие от Луки́, зача́ло 24. Прича́стен: </style>
                    В па́мять ве́чную.</p>
                <p>
                    <strong>Святитель Герман, архиепископ Казанский </strong>(в миру Григорий) родился около 1505 года в городе Старица Тверской области в семье боярина Феодора Афанасьевича Садырева-Полева. С юных лет Григорий возлюбил молитву и чтение святых книг. Монашеский постриг он принял в двадцатипятилетнем возрасте в Иосифо-Волоколамском монастыре от игумена Гурия (память 5 декабря), впоследствии архиепископа Казанского, и находился под его духовным руководством. Молодой монах Герман усердно читал книги, хранившиеся в богатой монастырской библиотеке, ревностно исполнял послушания, и вел строгую подвижническую жизнь. Тверской епископ Ананий в 1551 году вызвал святого Германа к себе и рукоположил его во иеромонаха. Затем возвел в сан архимандрита и поставил настоятелем Старицкой Успенской обители. Святой ревностно заботился о благоустройстве монастыря, а для руководства ввел устав преподобного Иосифа Волоколамского. Святой Герман занимался книгописанием, преуспевал в благочестии и был известен как человек святой жизни и ревнитель православной веры. Он находился в близких отношениях с преподобным Максимом Греком, жившим в той обители в заключении. В 1553 году святой Герман вместе со своим отцом (принявшим постриг с именем Филофей) участвовал на Московском Соборе, осудившем ересь Башкина. Вскоре Господь призвал его к миссионерскому подвигу.
                    </p>
                <p>После учреждения Казанской епархии в 1555 году святой Гурий был посвящен в архиепископа Казанского. Для создания в Свияжске обители в честь Успения Богородицы и проповеди христианства он взял с собой святого Германа.</p>
                <p>Новоустроенный монастырь за 8 лет управления святым Германом стал центром просвещения Казанского края. Основа просвещения — книги. Зная это, святой настоятель заботился о собирании монастырской библиотеки, насчитывавшей при нем 152 книги. Опыт в этом деле он приобрел еще в Волоколамской обители.</p>
                <p>Предполагают, что святой Герман был наставником святителя Ермогена (память 17 февраля). По кончине святителя Гурия (†1563) святой Герман хиротонисан в 1564 году во архиепископа Казанского и Свияжского и успешно управлял епархией в течение нескольких лет, продолжая дело своего предшественника и учителя. Он способствовал утверждению Православия, усилил миссионерскую деятельность, воздвигал храмы, заботился о насельниках монастырей, основал Казанский Иоанно-Предтеченский монастырь, а при Зилантовском монастыре устроил школу для детей.</p>
                <p>Вскоре святителя Германа вызвали в Москву как кандидата на престол первосвятителей Русской Церкви. Смиренный, но правдолюбивый, истинный светильник Церкви не понравился Иоанну Грозному, ибо при первой же встрече смело обличил бесчинства опричников. До самой кончины святитель Герман был в опале. Преставился святой архипастырь в Москве от моровой язвы, 6 ноября 1567 года, и погребен, по его просьбе, при храме во имя святителя Николая.</p>
                <p>В 1592 году святые останки его перенесены в Свияжск. Благоуханный гроб встречал Казанский митрополит Ермоген, впоследствии Патриарх Московский и всея Руси. 25 сентября мощи святителя были поставлены в Успенском храме Свияжской обители. Современник оставил такой отзыв о святителе Германе: «Герман был человек... столько же высок умом, сколько ростом, муж жизни чистой и святой, ревностный исследователь Священного Писания, подвижник духовный; он несколько перенял и учение Максима-философа (Грека); был человек простой и твердый, готовый на помощь застигнутым бедой и напастью и усердный попечитель о бедных».</p>
                <p>Всероссийское прославление святителя Германа началось с 1695 года, после освидетельствования его святых мощей Казанским митрополитом Маркеллом, по благословению Патриарха Адриана.</p>
            </section>
            <section>
                <title>
                    <p>В то́йже день 
                        <style>Преподобнаго Варлаа́ма Ке́ретскаго</style></p>
                </title>
                <p>
                    <style>Тропа́рь, глас 1:</style>
                </p>
                <p>Боже́ственною свы́ше просвети́вся благода́тию, преподо́бне,/ мир оста́вил еси́,/ жите́йскую печа́ль и всяк мяте́ж ми́ра сего́/ любве́ ра́ди Христо́вы со дерзнове́нием отве́ргл еси́,/ ева́нгельски Христу́ после́довал еси́,/ и, Того́ яре́м взем, во всем во́ли Его́ повину́лся еси́,/ и весь ра́зум и се́рдце к Нему́ неукло́нно возложи́л еси́,/ Христа́ ра́ди те́ло свое́ изнуря́я посто́м и бде́нием, в моли́твах свои́х не усыпа́я,/ Бо́га ми́лостива творя́ и Пречи́стую Богоро́дицу Моле́бницу предлага́я,/ и сего́ ра́ди от Бо́га восприе́м власть и си́лу на сопроти́внаго врага́,/ не убоя́ся возду́шныя и морски́я тя́готы и сту́дени, ниже́ уклонися,/ и, морско́ю пучи́ною в ма́ле лади́ице по вода́м ше́ствие творя́,/ про́тив зе́льнаго обуревания пла́ваше,/ промышле́нием Боже́ственнаго ра́зума направля́ем,/ и о́коло Свята́го Но́са непроходи́мый путь морски́й/ от ядови́таго че́рвия/ благопрохо́ден челове́ком без вреда́ сотвори́л еси́ моли́твами свои́ми,/ и мно́гим терпе́нием во вре́менней жи́зни по́двиг соверши́л еси́,/ и, равноа́нгельное житие́ пожи́в,/ те́мже и по преставле́нии источа́еши чуде́с благода́ть/ и́же ве́рою приходя́щим к тебе́, Варлаа́ме, преблаже́нне о́тче наш,/ вопие́м ти: моли́ Христа́ Бо́га,/ да спасе́т ду́ши на́ша.</p>
                <p>
                    <style>Конда́к, глас 2:</style>
                </p>
                <p>Все у́мное свое́ жела́ние к Бо́гу впери́в,/ и Тому́ невозвра́тно от души́ после́довал еси́,/ и, жите́йския молвы́ отри́нув,/ в моли́твах, и слеза́х, и злострада́ниих плоть свою́ изнуря́я,/ до́бре подвиза́вся проти́ву неви́димаго врага́ ко́знем,/ и, победи́в я, весели́ся, преше́л еси́ к Небе́сным черто́гом,/ и ны́не со А́нгелы Святе́й Тро́ице предстоя́,/ отню́ду же и Всеви́дящее о́ко, твои́ труды́ ви́дев,/ да́ром чуде́с по преставле́нии обогати́ло тя есть,/ и́же тебе́ с ве́рою почита́ющим,/ исцеле́ние подава́еши неви́димо/ и мо́лишися непреста́нно, сохраня́я оте́чество свое́ и лю́ди/ от враг ви́димых и неви́димых ненаве́тны,/ да вси тебе́ вопие́м:/ преподо́бне о́тче наш Варлаа́ме, моли́ непреста́нно о всех нас.</p>
                <p>
                    <style>Моли́тва</style>
                </p>
                <p>О преподо́бне о́тче наш Варлаа́ме, я́ко име́яй дерзнове́ние ко Творцу́, Изба́вителю всех, Иже в Тро́ице Святе́й поклани́емому и́стинному Христу́, Бо́гу на́шему, помяни́ нас в моли́твах свои́х и всех нас моле́ния, Богу́ возсыла́емая, приими́ и принеси́ я хода́тайственне. Мо́лим тя, изба́ви нас от вся́ких напа́стей, и на мо́ри от зе́льнаго обурева́ния, и от потопле́ния морска́го невреди́мы сохрани́, и от всех ви́димых и неви́димых враг ненаве́тны соблюди́, я́ко да твои́ми моли́твами, свя́те, согреше́ний на́ших оставле́ние полу́чим и ве́чных благ сподо́бимся благода́тию и человеколю́бием Го́спода на́шего Иису́са Христа́, Ему́же сла́ва со Отце́м и Святы́м Ду́хом ны́не, и при́сно, и во ве́ки веко́в. Ами́нь.</p>
                <p>
                    <strong>Преподобный Варлаам Керетский </strong>жил в XVI веке. Родился он и вырос близ Белого моря в Керетской волости. Святой Варлаам знал грамоту и был поставлен священником к церкви во имя Святителя Николая Чудотворца в городе Коле. Он ревностно служил Господу, поучая людей как истинный пастырь закону Господню.
                    </p>
                <p>Но враг спасения уловил праведного в свои сети. Он внушил священнику Варлааму подозрение в верности супруги. Обольщенный Варлаам в припадке ревности убил невинную жену.</p>
                <p>Глубокое раскаяние в совершённом страшном грехе охватило вскоре душу Варлаама. Он наложил на себя пост, горько плакал и оставил как недостойный священное служение. Но это ему казалось недостаточным, и Варлаам принял на себя особый покаянный подвиг. Труп своей жены он положил в карбас (большая поморская лодка) и на этом карбасе плавал непрерывно до тех пор, пока мертвое тело убитой не истлело. Начав от Колы, Варлаам, держась берега, двигался на восток к Белому морю и достиг родной Керети при Кандалакшской губе. Люди с удивлением смотрели на человека, который, не останавливаясь, в одиночку плыл на карбасе по морю, зачастую против ветра и волн. Варлаам не выпускал из рук весел и пел покаянные псалмы пророка Давида. Непрерывно трудясь днем, подвижник и ночи проводил без сна и со слезами молил Господа об отпущении греха.</p>
                <p>Чрез долгое время Варлаам решил узнать, принял ли Бог его покаяние. Плавание около Святого Носа было опасно тем, что здесь водились особые морские черви — моллюски («корабельные сверлила»), которые протачивали суда даже из самого крепкого дерева. Корабельщики проходили Святой Нос не морем, а волоком. Но черви эти не причинили никакого вреда карбасу подвижника. Более того, после его молитвы к Богу черви бесследно пропали и путь около Святого Носа стал безопасен для плавания.</p>
                <p>Чудо послужило удостоверением того, что Господь внял покаянию грешника. Преподобный Варлаам принял иноческий постриг и поселился в лесной пустыни близ озера Керети. Но летом сюда приходили собирать ягоды местные жители. Преподобный Варлаам, чтобы не смущался его дух, оставил Кереть и переселился к Чупской губе (при устье реки Чаванги на Терском, или северном, берегу Белого моря). Здесь он построил часовню и проповедовал веру Христову лопарям и чуди. Святой Варлаам жил в пещере со зверями; подвизался он около 100 лет и скончался в конце XVI века.</p>
                <p>Неизвестно, когда и кем его тело было перенесено в село Кереть и погребено при церкви святого Георгия, за восточной стороной алтаря. С первых десятилетий XVII века среди населения северного Поморья преподобный Варлаам почитался святым угодником Божиим. В 1664 году были записаны его явления и чудеса. Преподобный Варлаам являлся гибнущим среди бушующего моря рыболовам, ободрял их, помогал грести, раздвигал лед.</p>
                <p>Тяжелым трудом покаяния и молитвы подвижник не только спас свою душу, но и получил дерзновение ходатайствовать пред Богом о других.</p>
                <p>Жизнь преподобного Варлаама Керетского — пример того, как милосердный Господь принимает всякого кающегося грешника и возводит его от греха к святости.</p>
            </section>
        </section>
        <section>
            <title>
                <p>В 7-й день</p>
            </title>
            <section>
                <title>
                    <p>
                        <style>Святы́х му́ченик три́десяти и трех, и́же в Мелити́не, и преподо́бнаго отца́ на́шего и чудотво́рца Ла́заря, в Галиси́йстей горе́ пости́вшагося</style>
                    </p>
                </title>
                <p>
                    <style>На</style> Го́споди, воззва́х: 
                    <style>стихи́ры, глас 4.</style></p>
                <p>
                    <style>Подо́бен:</style> Я́ко до́бля в му́ченицех:</p>
                <p>Богособра́нное ополче́ние, свяще́нное во́инство,/ собра́ние Боже́ственное, наро́д святы́й,/ полк му́чеников Богодохнове́нный,/ кра́сное сгромажде́ние, нерасте́рзное споборе́ние,/ и́стинно яви́стеся, достосла́внии,/ и Вы́шния митропо́лии досто́йно жи́теле./ Сего́ ра́ди до́лжно ублажа́етеся.</p>
                <p>С Ника́ндром Иси́хия, Афана́сия, Ма́манта,/ Боже́ственнаго Вара́хия, и Каллини́ка,/ и Феоге́на, и Ни́кона,/ Ло́нгина и Фео́дора,/ Уалле́рия купно и Ксанфи́я,/ Феоду́ла, и Каллима́ха, и Евге́ния,/ вси соше́дшеся,/ с Боже́ственным Феодо́хом и Острихи́я почтим.</p>
                <p>До́бляго Ие́рона, сла́внаго Епифа́ния,/ Максимиа́на ку́пно и Дуки́тия,/ Клавдиа́на, и Фео́фила,/ и Боже́ственнаго Гига́нтия,/ и Дорофе́я ве́рно, и Феодо́та воспои́м,/ и Кастри́хия, и Аники́ту ку́пно, и Фемели́я,/ Евтихи́я же согла́сно,/ Истины свиде́тели.</p>
                <p>
                    <style>И́ны стихи́ры преподо́бнаго, глас 6.</style>
                </p>
                <p>
                    <style>Подо́бен:</style> Все отло́жше:</p>
                <p>Все отложи́в страсте́й безслове́сие/ и плоть ду́ху покори́в,/ был еси́ доброде́тели пра́вило,/ мона́шествующих утвержде́ние,/ по́стников о́браз, преподо́бных удобре́ние./ И ны́не неизрече́нную добро́ту зри́ши Творца́ твоего́,/ пита́яся при́сно добро́тами, су́щими на Небесе́х ду́хом./ Тем, соше́дшеся, в пе́снех пе́нии сла́дкими/ твою́ честну́ю и всепра́зднственную па́мять пра́зднуем.</p>
                <p>Все́ оттря́сл еси́ ве́щи тяжкобре́менное/ и многомяте́жное пло́ти волне́ние,/ укроти́в, му́дре, дыха́ния,/ пребы́л еси́, страстьми́ непрекло́нен,/ я́ко столп, укрепля́емь/ духо́вными броня́ми, умо́м до́блественным./ И ны́не Боже́ственнаго получи́ вои́стинну виде́ния и све́тлости,/ и к Нему́же жела́л еси́, преста́вился,/ наслажда́яся Его́ неконе́чныя све́тлости, положе́нием обожа́емь.</p>
                <p>Илии́ подо́бяся и Иоа́нну свети́льнику,/ Свет возлюби́в,/ молча́ти в гора́х и в пусты́нях сухи́х,/ восхожде́нию всегда́ поуча́яся Боже́ственному/ и преспева́я доброде́телей путе́м./ Те́мже пости́гл еси́ жела́ние кра́йнее, прему́дре,/ и, ра́дуяся, предстои́ши трисия́нному Тро́ицы Све́ту,/ от Него́же нехода́тайственне Боже́ственную прие́мля зарю́,/ со дерзнове́нием моли́ся о душа́х на́ших.</p>
                <p>
                    <style>Сла́ва, глас 5:</style>
                </p>
                <p>Преподо́бне о́тче,/ не дал еси́ сна твои́м очесе́м,/ ниже́ ве́ждам твои́м дрема́ния,/ до́ндеже ду́шу и те́ло от страсте́й свободи́л еси́/ и тебе́ сама́го угото́вал еси́ Ду́ха жили́ще./ Прише́д бо, Христо́с со Отце́м/ оби́тель в тебе́ сотвори́,/ и, Единосу́щныя Тро́ицы уго́дник быв,/ великопропове́дниче Ла́заре, о́тче наш,/ моли́ся о душа́х на́ших.</p>
                <p>
                    <style>И ны́не, Богоро́дичен или́ Кре́стобогородичен.</style>
                </p>
                <p>
                    <style>Подо́бен:</style> Ра́дуйся:</p>
                <p>А́гнца Своего́ А́гница иногда́ зря́щи,/ к заколе́нию тща́щася,/ усе́рдно после́доваше,/ сия́ вопию́щи Ему́:/ ка́мо и́деши, Ча́до Мое́ сладча́йшее, Христе́?/ чесо́ ра́ди ско́рое тече́ние сие́, Долготерпели́ве, тече́ши неле́ностью?/ Иису́се Возжеле́ннейший безгре́шне,/ Многоми́лостиве Го́споди,/ даждь Ми сло́во, Рабе́ Твое́й./ Сы́не Мой Вселюбе́знейший,/ не пре́зри, Ще́дре, молча́, Тя стра́нно ро́ждшую,/ Бо́же Всеще́дре, да́руяй ми́ру ве́лию ми́лость.</p>
                <p>
                    <style>На стихо́вне Окто́иха.</style>
                </p>
                <p><style>Сла́ва, глас 6:</style></p>
                <p>Преподо́бне о́тче,/ во всю зе́млю изы́де веща́ние исправле́ний твои́х,/ те́мже на Небесе́х обре́л еси́ мзду трудо́в твои́х,/ де́монов разруши́л еси́ полки́,/ А́нгелов чи́ны пости́гл еси́,/ и́хже житию́ непоро́чно поревнова́л еси́./ Дерзнове́ние име́я ко Хри́сту Бо́гу,/ мир испроси́ душа́м на́шим.</p>
                <p>
                    <style>И ны́не, Богоро́дичен или́ Кре́стобогородичен.</style>
                </p>
                <p>
                    <style>Подо́бен:</style> Тридне́вен:</p>
                <p>Лю́ди беззако́ннейшия,/ без пра́вды пригвожда́ющия Тя на Дре́ве,/ Де́ва и Чи́стая Ма́ти Твоя́, зря́щи,/ я́коже Симео́н прорече́,/ утро́бою, Спа́се, уязвля́шеся.</p>
                <p>
                    <style>Тропа́рь, глас 4:</style>
                </p>
                <p>Му́ченицы Твои́, Го́споди,/ во страда́ниих свои́х венцы́ прия́ша нетле́нныя от <style>Тебе</style>́, Бо́га на́шего,/ иму́ще бо кре́пость Твою́,/ мучи́телей низложи́ша,/ сокруши́ша и де́монов немощны́я де́рзости./ Тех моли́твами/ спаси́ ду́ши на́ша.</p>
                <p>
                    <style>Сла́ва, преподо́бнаго, глас 8:</style>
                </p>
                <p>Бде́нными моли́твами,/ тече́ньми сле́зными столп омочи́л еси́,/ и из глубины́ воздыха́ньми/ во сто трудо́в уплодоноси́л еси́,/ и был еси́ па́стырь, всем подая́ проще́ние,/ преподо́бне о́тче наш Ла́заре:/ моли́ся Христу́ Бо́гу/ спасти́ся душа́м на́шим.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>Кано́н Окто́иха еди́н и святы́х два. Кано́н му́чеников, его́же краегране́сие: </style>Му́дрым похвалу́ сию́ му́чеником приношу́. 
                    <style>Глас 8.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
                </p>
                <p>Совоку́пльшеся Боже́ственным Небе́сным си́лам,/ всем проси́ти очище́ния,/ светоно́сную ва́шу па́мять похваля́ющим, добропобе́днии му́ченицы.</p>
                <p>Путь муче́ния све́тло ше́ствовати жела́юще,/ претерпе́сте кре́пко все треволне́ние муче́ния,/ укрепля́еми Ду́хом Святы́м.</p>
                <p>Свети́льницы яви́стеся на земли́,/ многобо́жия разруша́юще тьму, Боже́ственнии страстоте́рпцы,/ сего́ ра́ди невече́рний Свет прие́млете.</p>
                <p>
                    <style>Богоро́дичен:</style> Ма́нием<a type="note" xlink:href="#note79">79</a>
                    вся содева́яй,/ из Тебе́ па́че сло́ва воплоща́ется, Ма́ти Чи́стая,/ страстоте́рпцы венча́вый, побе́дно врага́ попра́вшия.</p>
                <p>
                    <style>Ин кано́н преподо́бнаго, его́же краегране́сие: </style>Мольбу́ пою́ второ́е тебе́, треблаже́нне. 
                    <style>Глас 2.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Гряди́те, лю́дие,/ пои́м песнь Христу́</emphasis>
                    <emphasis>Бо́гу,/ разде́льшему мо́ре и наставльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
                </p>
                <p>Гряди́те, ве́рнии, Ду́хом Боже́ственным веселя́щеся ве́рно,/ восхва́лим Боже́ственнаго Ла́заря, к нему вопию́ще:/ блаже́нне, твои́ми моли́твами бед изба́ви ны.</p>
                <p>К твоему́ па́ки оте́честву приити́ тя Бог сотвори́ и не хотя́ща:/ тем приходя́ща мя при́сно к страсте́м спаси́ моли́твами твои́ми.</p>
                <p>Светоза́рная Богода́нная любо́вь, в тебе́ возсия́вши бога́тно,/ свою́ ду́шу за бли́жняго тя усе́рдно, Богоно́се, положи́ти сотвори́.</p>
                <p>
                    <style>Богоро́дичен:</style> Спаси́ ны, Богороди́тельнице Всенепоро́чная, вся́каго гне́ва и скорбе́й,/ покланя́ющияся Твоему́ свято́му о́бразу/ и ве́рою Богоро́дицу испове́дающия Тя.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Небе́снаго кру́га верхотво́рче Го́споди/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ еди́не Человеколю́бче.</emphasis>
                    <emphasis/>
                </p>
                <p>Свяще́нными повеле́нии твои́ми свяще́нныя му́ченики, сла́вне Ие́роне,/ к Боже́ственному страда́нию ты наста́вил еси́,/ и неради́ти о му́ках пресла́вно сотвори́л еси́, Богоблаже́нне.</p>
                <p>Сокруша́еми дре́вием, страсть честну́ю, святи́и, преблага́го Влады́ки изобрази́ли есте́,/ сокруши́сте па́губныя лестцы́ тьмы благода́тию Вседержи́теля.</p>
                <p>На Го́спода всех, Богови́днии му́ченицы, возло́жше упова́ние,/ отню́д неподви́жими бы́сте стоя́ния бо́льшаго,/ но зако́нно Боже́ственное тече́ние соверши́сте нра́ва пра́востию.</p>
                <p>
                    <style>Богоро́дичен:</style> Многоимени́тая Отрокови́це, ра́дуйся, Чи́стая Влады́чице,/ Я́же неопи́санное Сло́во поро́ждши опи́санно пло́тию,/ Его́же лик му́ченический, Бо́га испове́дая, стра́ждет крепча́йше.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Утверди́ нас в Тебе́, Го́споди,/ Дре́вом умерщве́й грех,/ и страх Твой всади́/ в сердца́ нас, пою́щих Тя.</emphasis>
                </p>
                <p>Кре́постию Боже́ственною, му́дре, укрепля́емь,/ изба́вился еси́ звере́й свире́пых./ Тем моли́ся Христу́ от звере́й мы́сленных изба́вити пою́щия тя.</p>
                <p>Укрепля́емь Христо́вою си́лою, преподо́бне,/ жа́жду, и тя́жесть пусты́нную, и ску́дость поне́сл еси́ до́блественно/ наде́ждею неизрече́нныя сла́дости.</p>
                <p>Избе́гл еси́ вражде́бных напа́стей, всеблаже́нне, Ага́риных вну́ков,/ Боже́ственною благода́тию покрыва́емь и мно́гим на по́льзу спаса́емь.</p>
                <p>
                    <style>Богоро́дичен:</style> Влады́ку вся́ческих, Чи́стая, родила́ еси́, Де́во, па́че сло́ва неизрече́нно,/ Его́же моли́, Всепе́тая, пою́щия Тя влады́чествия измени́ти страсте́й.</p>
                <p>
                    <style>Конда́к преподо́бнаго, глас 4.</style>
                </p>
                <p><style>Подо́бен:</style> Яви́лся еси́:</p>
                <p>Я́ко свети́льника превели́каго/ Це́рковь Христо́ва сла́вит тя с весе́лием псало́мски./ Те́мже не преста́й моля́ся Христу́/ да́ти всем прегреше́ний проще́ние.</p>
                <p>
                    <style>Седа́лен, глас 4.</style>
                </p>
                <p>
                    <style>Подо́бен:</style> Удиви́ся:</p>
                <p>Му́жества кре́пкое показа́вше, му́дрии,/ притупи́сте враго́в всезло́бныя козни, на суди́щи пропове́давше Христа́./ Тем глава́ми усе́чени и Боже́ственною десни́цею венча́стеся,/ и́же к трем десяти́цам три блаже́ннии, Мелити́ны же жи́тели,/ нас, ве́рою вы чту́щия, помяни́те, честни́и му́ченицы.</p>
                <p>
                    <style>Сла́ва, преподо́бнаго, глас 3.</style>
                </p>
                <p>
                    <style>Подо́бен:</style> Боже́ственныя ве́ры:</p>
                <p>Боже́ственный ум твое́ се́рдце имы́й, преподо́бне,/ земна́я измени́ Боже́ственными и стоя́щими и сликовству́еши А́нгелом,/ Све́та невеще́ственнаго наслажда́яся, непреста́нно веселя́ся./ Тем, преподо́бне Христа́ Бо́га моли́ дарова́ти нам ве́лию ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Боже́ственная ски́ния была́ еси́ Сло́ва, еди́на Пречи́стая, Ма́ти Де́во,/ чистото́ю А́нгелы превозше́дшая,/ па́че всех мене́ персть бы́вша, оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
                <p>
                    <style>Крестобогоро́дичен:</style>
                </p>
                <p>Нескве́рная А́гница Сло́ва, нетле́нная Де́ва Ма́ти,/ на Кресте́ зря́щи пове́шена из Нея́ без боле́зни прозя́бшаго,/ ма́терски подо́бно, рыда́ющи, вопия́ше:/ увы́ Мне, Ча́до Мое́,/ ка́ко стра́ждеши во́лею, хотя́ изба́вити от страсте́й безче́стия челове́ка?</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
                </p>
                <p>Заря́ми Боже́ственных по́двиг, всебога́тии, вселе́нныя вся концы́ просвеща́ете пресла́вно/ и неви́димых враго́в тьму отго́ните./ Тем благочестному́дренно ва́ше соверша́ем светоно́сное и Боже́ственное торжество́.</p>
                <p>Равному́дрии вси, по́двиг соверши́вше, и по́чести ра́вно сподо́бистеся,/ да́вше кро́ви своя́ за Пострада́вшаго и Боже́ственную Кровь Источи́вшаго на Дре́ве во́лею за на́ше спасе́ние./ Сего́ ра́ди вы ублажа́ем.</p>
                <p>Ны́не мудрыя восхва́лим му́ченики,/ Феоге́на и Ма́манта, Ие́рона, Клавдиа́на, Ни́кона ку́пно и Ника́ндра,/ Ло́нгина, и Иси́хия, и Вара́хия, Каллини́ка вели́каго/ и Ксанфи́я Боже́ственнаго, Фео́фила и Уалле́рия.</p>
                <p>Всеу́мно к подвиго́м устреми́вшеся, соде́йствующу вся, достосла́внии,/ Боже́ственную благода́ть Изба́вителя обрето́сте/ и вся доблему́дренно претерпе́сте муче́ния, благода́рственно Христу́ пою́ще:/ си́ле Твое́й сла́ва, Челове́колюбче.</p>
                <p>
                    <style>Богоро́дичен:</style> Зако́на се́ни и проро́ческая гада́ния/ Тя Ма́терь провозвести́ша дре́вле бы́вшу Изба́вителя./ И́мже ны́не соверше́ние мы, зря́ще, Всенепоро́чная, согла́сно Тя пое́м,/ страстоте́рпцев сла́во и му́ченик святы́х держа́ва.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Пою́ Тя,/ слу́хом бо, Го́споди, услы́шах и ужасо́хся,/ до мене́ бо и́деши, мене́ ища́ заблу́ждшаго</emphasis>
                    <emphasis>./ Тем мно́гое Твое́ снизхожде́ние, е́же на мя,/ прославля́ю, Многоми́лостиве.</emphasis>
                </p>
                <p>Я́ко всех вре́менных, преподо́бне, пристра́стия же и любве́ отбежа́в,/ всю к Бо́гу твою́ наде́жду стяжа́в всегда́./ И е́же стяжа́л еси́, ни́щих ру́ки прия́ша.</p>
                <p>Де́монское злоде́йство, преподо́бне, отрази́в,/ прираже́нии звери́ными некоснове́н от сего́ отню́д пребы́л еси́, блаже́нне,/ Боже́ственною благода́тию покрыва́емь/ тя при́сно во всех Заступа́ющаго.</p>
                <p>Разсла́бити твою́ кре́пость, преподо́бне, вселука́вый тща́шеся,/ е́же к Бо́гу зря твою́ любо́вь и благодаре́ние;/ тем на тя псы пусти́, но во тщету́ его́ ухищре́ние обличи́ся.</p>
                <p>
                    <style>Богоро́дичен:</style> Пою́ Тя, Богоро́дице Влады́чице, и вопию́ Ти:/ Твое́ю моли́твою освяти́, соблюда́ющи,/ и наста́ви ко спасе́нию мно́гими грехи́ па́дающаго/ и прило́ги де́монскими коле́блема.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те незаходи́мый,/ и покры́ла мя есть чужда́я тьма, окая́ннаго;/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
                </p>
                <p>Му́дрых страстоте́рпец, Максимиа́на и Боже́ственнаго Евге́ния с Фео́дором, Дуки́тия чту́ще,/ Каллима́ха, ку́пно Феоду́ла и Дорофе́я похва́лим,/ му́жески по́двиг соверши́вшия.</p>
                <p>До́блии ору́жницы, во́лею умерщвля́еми и сокруша́еми,/ безсме́ртие ве́чно насле́доваша и в ра́йстей лику́ют ны́не широте́,/ блаже́нныя наде́жды прии́мше.</p>
                <p>Дрема́ние небреже́ния отрази́вше всехва́льнии,/ во вре́мя подвиг ку́пно бо́дростию Боже́ственною потеко́сте тече́ние Боже́ственныя ве́ры муче́ния/ и к приста́нищу Небе́сному ны́не приидо́сте.</p>
                <p>
                    <style>Богоро́дичен:</style> Свя́зана плени́цами мя прегреше́ний, всепе́тая Влады́чице,/ у́зы а́довы разреши́вшая Боже́ственыым Твои́м Рождество́м,/ разреши́, молю́ся Тебе́, и пути́, вводя́щия к жи́зни, ступа́ти поспеши́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Све́та Пода́телю и веко́в Тво́рче,</emphasis>
                    <emphasis>Го́споди,/ во све́те Твои́х повеле́ний наста́ви нас:/ ра́зве бо Тебе́, ино́го Бо́га не зна́ем.</emphasis>
                </p>
                <p>Души́ твоея́ тве́рдое и ра́зума Богостоя́нное, преподо́бне,/ лука́вый, низложи́ти наде́явся, во пса себе́ преложи́в,/ та́ко прии́де искуси́ти тя.</p>
                <p>В ску́дости мно́зей недоуме́ния враг быв, отступи́,/ ничто́же отню́д стужи́вша тя, блаже́нне, зря,/ па́че же благода́рственно ску́дость нося́ща.</p>
                <p>Жезл си́лы, я́коже ору́жие, крест, преподо́бне, в рука́х всегда́ нося́,/ все вра́жие ко́зней де́йство, я́ко прах, истни́л еси́.</p>
                <p>
                    <style>Богоро́дичен:</style> Отча́явшихся Наде́жда и Предста́тельнице ве́рных, спаси́ мя, Ма́ти Бо́жия,/ от вся́каго наси́лия враго́в неви́димых и ви́димых, Всепе́тая.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                </p>
                <p>В пе́снех страда́льца Феодо́та, Иларио́на, Гига́нтия му́драго,/ и Афана́сия, и Боже́ственнаго Евти́хия со Епифа́нием по до́лгу ублажи́м.</p>
                <p>Да ублажа́тся ве́рно Ие́рон и Диодо́т,/ Кастри́кий му́дрый и Боже́ственный Остри́хий,/ вели́кий Феме́лий со Амони́том, Христовы до́блии му́ченицы.</p>
                <p>Крове́й ваших тече́нием/ фарао́на неви́димаго потопи́вше со всем во́инством, добропобе́днии му́ченицы,/ Небеса́ постиго́сте и перворожде́нных Це́рковь украси́сте.</p>
                <p>
                    <style>Богоро́дичен:</style> Ору́жия вра́жия, Богороди́тельнице, оскуде́ша,/ отне́леже копие́м прободе́ся Христо́с, Его́же родила́ еси́,/ Кро́вию и водо́ю обетша́вшия челове́ки назида́я.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ко Го́споду от ки́та Ио́на возопи́:/ Ты мя возведи́ из глубины́ а́да, молю́ся,/ да я́ко Изба́вителю во гла́се хвале́ния/ и́стины же ду́хом пожру́ Тебе́.</emphasis>
                </p>
                <p>Храм Бо́гу твое́ се́рдце хотя́ яви́ти, преподо́бне,/ Це́ркви обхожда́л еси́ святы́х,/ от ни́хже прия́л еси́ благода́ть оби́льно Свята́го Ду́ха/ мно́гим челове́ком на утвержде́ние.</p>
                <p>Твое́ оте́чество, я́ко бога́тство, тя, Богому́дре, многоце́нное, па́ки прия́т Боже́етвенным судо́м./ Тем стра́нна мя оте́чества Еде́мскаго, преподо́бне,/ су́ща насле́дника сему́ соде́лай.</p>
                <p>Це́рковь тя Мари́ны де́вы му́ченицы пе́рво прият все́льника,/ в не́йже, я́ко незаходи́ма, возсия́л еси́,/ звезда́, озаря́я, преподо́бне, во тьме неве́дения спя́щия.</p>
                <p>
                    <style>Богоро́дичен:</style> Умоли́ Сы́на Твоего́ и Го́спода, Де́во, о рабе́х Твои́х,/ ве́рою честно́му о́бразу зра́ка Твоего́, Всенепоро́чная, покланя́ющихся при́сно,/  и́бо мо́жеши.</p>
                <p>
                    <style>Конда́к, глас 8.</style>
                </p>
                <p><style>Подо́бен:</style> Я́ко нача́тки:</p>
                <p>Лик му́ченический я́сен, полк светоно́сен,/ соше́д к нам разу́мно,/ Це́рковь <style>Днесь</style> просвети́л есть чу́дными заря́ми./ Те́мже, пра́зднующе честну́ю па́мять их,/ про́сим от <style>Тебе</style>́, Спа́се наш:/ тех моли́твами от бед изба́ви нас,/ да пое́м Ти: аллилу́ия.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше, о́троцы/ в Вавило́не иногда́/ ве́рою Трои́ческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
                </p>
                <p>Честну́ю твою́ ру́ку за и́стину, Ие́роне сла́вне, отссчену зря,/ благода́рственныя пе́сни Всеви́дцу поя́, взыва́л еси́:/ оте́ц на́ших Бо́же, благослове́н еси́.</p>
                <p>Высо́ким смы́слом прообра́зие сострада́льцем был еси́, сла́вне Ие́роне,/ и с ни́ми вы́шняго Ца́рствия жре́бий прия́л еси́, поя́:/ оте́ц на́ших Бо́же, благослове́н еси́.</p>
                <p>Во́ини до́блии Царя́ я́вльшеся ве́чнующаго,/ му́жества ва́шего мече́м полки́ лестца́ погуби́ли есте́, пою́ще:/ оте́ц на́ших Бо́же, благослове́н еси́.</p>
                <p>
                    <style>Богоро́дичен:</style> Врача́ поро́ждши, Де́во, се́рдца моего́ стра́сти уврачи́, Чи́стая,/ и ве́чнующаго мя муче́ния изба́ви, в пе́снех зову́ща:/ оте́ц на́ших Бо́же, благослове́н еси́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вети́и яви́шася о́троцы любому́дрейшии дре́вле,/ от Богоприя́тныя бо души́, Богосло́вяще устна́ми, поя́ху:/ пребоже́ственный отце́в и наш Бо́же, благослове́н еси́.</emphasis>
                </p>
                <p>Трапе́зу оби́льну угото́ва, испо́лнену благи́х доброде́телей ти Боже́ственных,/ и́миже вся пита́я, и пе́ти науча́ше:/ оте́ц на́ших Бо́же, благослове́н еси́.</p>
                <p>Глаго́лом уче́ний твои́х прему́дрых после́дующе, лю́дие,/ маловре́менных всех любо́вь вои́стинну усе́рдно отложи́вше,/ и жи́тельство с то́бою я́ко бла́го, всеблаже́нне, произво́лиша<a type="note" xlink:href="#note80">80</a>
                    .</p>
                <p>О́браз стяжа́в жития́ ты Симео́на ди́внаго,/ я́ко ка́мень адама́нт, на столпе́ без покро́ва стоя́л еси́, зовы́й, веселя́ся:/ пребоже́ственный отце́в и наш Бо́же, благослове́н еси́.</p>
                <p>
                    <style>Богоро́дичен:</style> Спаси́ мя от се́тей вра́жиих хода́тайством Твои́м, Чи́стая,/ и любви́ коне́чней блага́го Сы́на Твоего́ привяжи́,/ удаля́ема всегда́ от Него́ сластьми́ безме́стными.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Победи́тели мучи́теля и пла́мене благода́тию Твое́ю бы́вше,/ за́поведем Твои́м зело́ прилежа́ще, о́троцы вопия́ху:/ благослови́те вся дела́ Госпо́дня Го́спода.</emphasis>
                </p>
                <p>Умертви́вшеся ми́ру, жизнь бу́дущую насле́дуете/ и исцеле́ний благода́ть источа́ете пою́щим:/ благослови́те вся дела́ Го́спода и превозноси́те Его́ во ве́ки.</p>
                <p>Све́тлии свети́льницы страда́ний сия́ньми я́вльшеся,/ облиста́ете мир, страстоно́сцы му́ченицы, вопию́ще:/ благослови́те вся дела́ Го́спода и превозноси́те Его́ во ве́ки.</p>
                <p>В темни́цу вве́ржени, Боже́ственныя вои́стинну храни́телие и́стины,/ и воло́выми жи́лами пло́ти неми́лостивно, блаже́ннии, ураня́еми,/ ника́коже пра́ваго пути́ соврати́стеся./ Тем побе́дныя прия́сте венцы́.</p>
                <p>Словесы́ святы́ми, ве́рою просвеща́еми,/ Бо́га — Отца́ и Сы́на и Свята́го Ду́ха — Тро́ицу Неразде́льную испове́дуем,/ Еди́но Ца́рство, Еди́но Госпо́дство и Еди́ну Власть во вся ве́ки.</p>
                <p>
                    <style>Богоро́дичен:</style> Я́ко святе́йши А́нгел, Чи́стая,/ прия́ла еси́ во святы́х почива́ющаго Бо́га всех:/ сего́ ра́ди вси, ве́рнии, пое́м Тя и славосло́вим во вся ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте дела́ я́ко Го́спода/ и превозноси́те во вся ве́ки.</emphasis>
                    <emphasis/>
                </p>
                <p>Навы́к неле́стно от пре́жде тебе́ пости́вшихся отце́в, о́тче, по́двиги и боре́ния,/ и потща́лся еси́ не яви́тися вторы́й,/ и я́ко не то́кмо яви́ся, но уже́ и превзы́де.</p>
                <p>Испо́лнил еси́ моли́тву, е́юже моля́ся Бо́гу дре́вле, треблаже́нне,/ Твой хлеб всем предлага́ю, глаго́ля:/ и Тебе́ Твоя́ от Твои́х прино́сим, Го́споди сла́вы, во вся ве́ки.</p>
                <p>И сло́вом, о́тче, и де́лом ты, направля́я су́щия с тобо́ю к Боже́ственней стези́,/ сам мно́жае па́че сих к сей направля́емь, и́мже чудеса́ соверши́л еси́:/ Бог бо моли́твами твои́ми гумно́ умно́жи.</p>
                <p>
                    <style>Богоро́дичен:</style> Да ра́дуется не́бо, да весели́тся и земля́ с челове́ки,/ Де́ва бо Мари́я Тво́рца всех неизрече́нно роди́, Ему́же пои́м:/ Тя превозно́сим, Христе́, во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем не́бо,/и земли́ удиви́шася концы́,/ я́ко Бог яви́ся челове́ком пло́тски,/ и чре́во Твое́ бысть простра́ннейшее небе́с./ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
                </p>
                <p>Возмо́гл еси́, си́лою Боже́ственною укрепля́емь, Ие́роне пречу́дне,/ многоко́зненнаго побори́ти ума́ кре́постию,/ и приве́л еси́ Христу́ страстоте́рпцев собо́р твои́ми поуче́ньми,/ с ни́миже ве́рою тя при́сно ублажа́ем.</p>
                <p>Яви́стеся во́инство честно́е, во Христе́ собра́но, великоимени́тии,/ и проти́вистеся ко власте́м мироде́ржца и, победи́вше их ору́жием Боже́ственныя ве́ры,/ венцы́ взя́сте от руки́ живонача́льныя, веселя́щеся.</p>
                <p>Взыгра́й, о Мелити́не, приве́д многочи́сленный собо́р Вседержи́телю честны́х му́чеников,/ и́хже митропо́лия Вы́шняя и́мать, свяще́нно тече́ние соверши́вших,/ и со все́ми ве́рно сих гра́ды ублажа́й всегда́.</p>
                <p>Со́лнце незаходи́мое, Христе́,/ моли́твами сла́вных му́чеников Твои́х,/ соверша́ющия их светоно́сное и Боже́ственное страда́ние, све́тлыми заря́ми просвети́, и освяти́,/ и та́мо о́бщники Ца́рствия я́ко Бог сподо́би.</p>
                <p>
                    <style>Богоро́дичен:</style> Трепе́щу Твоего́, еди́не Ца́рю, Суда́ бу́дущаго и устраша́юся,/ да не ка́ко в страсть и муче́ние вве́ргуся./ Но очи́сти мя от вся́кия скве́рны грехо́вныя/ моли́твами Пречи́стыя Твоея́ Ма́тере, я́ко Человеколю́бец.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
                </p>
                <p>Ле́ностию, увы́ мне, житие́ соверши́х все и бою́ся Суда́ стра́шнаго!/ Но, о Человеколю́бче Го́споди!/ моле́нием Ла́заря сле́зныя ми посли́ струи́,/ да те́ми омы́ю скве́рну прегреше́ний мои́х.</p>
                <p>Ти́ху име́я ду́шу, кро́ток же зрак, вле́поту име́л еси́, о́тче,/ и уве́тлив ко всем весь явля́яся,/ струя́ми же твои́х глаго́л напая́я ду́ши, му́дре./ Ю́же тишину́ и нам Христа́ умоли́ пода́ти.</p>
                <p>Я́вственнейшу всем доброде́тель твою́ Боже́ственную подо́бно яви́ти хотя́ Бог,/ горе́ приступи́ти тя, преподо́бне, соде́я к жесто́кой,/ от нея́же па́че, о́тче, лучи́ удо́бь испуща́я жития́,/ озари́л еси́ вселе́нную.</p>
                <p>
                    <style>Богоро́дичен:</style> Ми́лостива тогда́ яви́ мне Судию́, Сы́на Твоего́, Его́же родила́ еси́ без се́мене,/ во вре́мя, егда́ ся́дет, я́коже пи́шется, на Престо́ле святе́м, суди́ти, Отрокови́це, вся земны́я,/ о и́хже в житии́ безме́стных соде́яша.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Жены́, услы́шите:</p>
                <p>Ору́жием честна́го Твоего́ Креста́ защити́вшеся, страстоте́рпцы Твои́, Сло́ве,/ проти́вныя си́лы кре́пко победи́ша и мучи́теля посрами́ша,/ по Тебе́ пострада́ша и Тебе́, Христе́ мой, всех Царю́, сца́рствуют ку́пно.</p>
                <p>
                    <style>И преподо́бнаго.</style>
                </p>
                <p><style>Подо́бен:</style> Не́бо звезда́ми:</p>
                <p>Богоно́сца вси и Влады́чня подража́теля восхва́лим пе́сньми, Ла́заря приснопа́мятнаго,/ демонское свире́пство разори́вшаго Боже́ственною си́лою.</p>
                <p>
                    <style>Богоро́дичен:</style> Тя Дании́л прописа́ несеко́мую го́ру,/ от нея́же честны́й Ка́мень отсече́ся,/ сокруша́я и́дольския хра́мы, Богороди́тельнице Мари́е.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Проки́мен, глас 7: </style>Честна́ пред Го́сподем смерть преподо́бных Его́. 
                    <style>Стих:</style> 
                    Что возда́м Го́сподеви: 
                    <style>Апо́стол к Гала́том, зача́ло 213. </style>
                    Аллилу́ия, 
                    <style>глас 6: </style>
                    Блаже́н муж, боя́йся Го́спода: 
                    <style>Стих:</style> 
                    Си́льно на земли́ бу́дет се́мя его́. 
                    <style>Ева́нгелие от Матфе́я, зача́ло 10. Прича́стен:</style>
                    В па́мять ве́чнуто бу́дет пра́ведник:</p>
                <p>
                    <strong>
                        <style>Святые 33 мученика Мелитинских: Иерон, Исихий, Никандр, Афанасий, Мамант, Варахий, Каллиник, Феаген, Никон, Лонгин, Феодор, Валерий, Ксанфий, Феодул, Каллимах, Евгений, Феодох, Острихий, Епифаний, Максимиан, Дукитий, Клавдиан, Феофил, Гигантий, Дорофей, Феодот, Кастрикий, Аникита, Фемелий, Евтихий, Иларион, Диодот и Амонит</style>
                        <emphasis/>
                    </strong>пострадали за Христа в III веке. Императоры-соправители Диоклитиан и Максимиан (284—305) послали в Каппадокию большой военный отряд во главе с Лизием, чтобы искоренить широко распространявшееся там христианство и, кроме того, набрать в императорское войско здоровых и сильных воинов. Среди многих других Лизий приказал взять на военную службу и Иерона, обладавшего большой физической силой и ловкостью. Святой мученик Иерон родился в городе Тиане в Великой Каппадокии. Воспитанный благочестивой матерью Стратоникой, он был кротким и добрым христианином, и не пожелал служить гонителям христиан. Когда его хотели насильно привести к Лизию, он, вооружившись бревном, обратил в бегство посланных за ним воинов и вместе с восемнадцатью единомышленниками укрылся в пещере. Воинам Лизия не удалось взять эту пещеру даже штурмом. По совету Кириака, одного из друзей Иерона, Лизий снял осаду пещеры и увел отряд. Кириак же, успокоив Иерона, уговорил его не сопротивляться властям; и он вместе с другими новобранцами в сопровождении воинов был отправлен в соседний город Мелитину. Ночью в пути Иерону было видение. Некто, одетый в белые одежды, возвестил ему голосом, исполненным кротости и любви: «Спасение, Иерон, благовествую тебе! Ты идешь подвизаться за Царя Небесного. Скоро ты к Нему отойдешь и примешь от Него честь и славу за свои подвиги».</p>
                <p>Собранным в Мелитине воинам Лизий предложил принести жертву языческим богам. Иерон и вслед за ним 32 воина отказались это сделать, открыто исповедовав веру во Христа.</p>
                <p>Тогда гонитель приказал бить мучеников, а Иерону еще и отсечь руку. После жестокого избиения едва живых мучеников бросили в темницу, а на утро обезглавили.</p>
                <p>Один богатый и знатный христианин по имени Хрисанфий выкупил у Лизия голову святого Иерона. Когда гонения прекратились, на месте, где казнили святых мучеников, он построил храм, куда и перенес честну́ю главу. Тела всех казненных святых были тайно погребены христианами. В царствование императора Юстиниана при строительстве храма во имя святой Ирины честные мощи святых мучеников были обретены нетленными.</p>
                <p>
                    <strong>Преподобный Лазарь Галисийский </strong>родился в Лидии, в городе Магнезии. Образованный и Боголюбивый юноша Лазарь стал иноком в обители святого Саввы, основанной великим подвижником благочестия в Палестине. Десять лет провел преподобный в стенах этой обители, стяжав любовь и благоговение братии высотой своего монашеского подвига.
                   </p>
                <p>Рукоположенный Иерусалимским патриархом во пресвитера, преподобный Лазарь возвратился на родину и поселился недалеко от Ефеса на пустынной горе Галисийской. Здесь он был удостоен чудного видения: огненный столп, восходящий на небо, окружали Ангелы, поющие: «Да воскреснет Бог и расточатся врази Его». На месте, где святому было явлено это чудо, он построил храм в честь Воскресения Христова и принял на себя подвиг столпничества. Вскоре к великому подвижнику стали стекаться иноки, жаждавшие мудрого духовного окормления Боговдохновенным словом и благим примером святого. Так возник монастырь.</p>
                <p>Получив откровение о своей скорой кончине, преподобный оповестил об этом братию, но по их слезной молитве Господь продлил земную жизнь святого Лазаря еще на 15 лет.</p>
                <p>Преподобный Лазарь скончался 72-х лет, в 1053 году. Братия похоронила тело святого в столпе, на котором он подвизался. Преподобный прославлен от Бога многими чудесами после своей кончины.</p>
            </section>
            <section>
                <title>
                    <p>В то́йже день 
                        <style>Святы́х му́ченик А́вкта, Таврио́на и Фессалоники́и</style></p>
                </title>
                <p>
                    <style>На </style>Го́споди, воззва́х: 
                    <style>стихи́ры, глас 1.</style></p>
                <p>
                    <style>Подо́бен:</style> Прехва́льнии му́ченицы:</p>
                <p>А́вкта и Таврио́на, Христо́ву му́ченику,/ дне́сь све́тло па́мять сотворя́ем,/ Боже́ственною бо ре́вностию разжже́на,/ огнь пре́лестный попали́ла еста́,/ и тьму́ неве́жествия прогна́ста,/ и попра́ла еста́ мучи́теля шата́ние,/ и побе́дный вене́ц прия́ста.</p>
                <p>Ра́нами стру́жема, му́драя, и ка́мением побива́ема,/ и в о́гнь вмета́ема и в во́ду ку́пана,/ повеле́нием нечести́ваго, сла́вная, дае́ма и мече́м усека́ема,/ не отверго́стася Иису́са Преблага́го,/ ни истука́ном отню́д не пожро́ста.</p>
                <p>Терпи́ше суровство́ отца́,/ ти́ понужда́юща, Фессалоники́е прехва́льная,/ Бо́га отврещи́ся, па́ки и Влады́ки,/ естества́ бо уста́ва окая́нный ви́дяше,/ бия́ ти и обраня́я тя́,/ Отца́ Небе́снаго взыска́ющи ду́шу чистото́ю.</p>
                <p>
                    <style>Тропа́рь, глас 4.</style>
                </p>
                <p><style>Подо́бен:</style> Ско́ро предвари́:</p>
                <p>Таврио́н сла́вный и Авкт ди́вный,/ о́гневи проти́вистася и всем и́нем ка́знем,/ моли́твами возмога́юща;/ та у́бо моле́нием сердца́ похваля́юще,/ ве́рою пресвяту́ю и честну́ю па́мять е́ю соверши́м,/ ду́шам просвеще́ние почерпа́юща.</p>
                <p>
                    <style>Кано́н, глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Пе́снь возсле́м, лю́дие,/ чу́дному Бо́гу на́шему,/ свободи́вшему Изра́иля от рабо́ты,/ пе́снь побе́дную пою́ще/ и вопию́ще:/ пои́м Тебе́ Еди́ному, Влады́це.</emphasis>
                </p>
                <p>Ве́рою страда́ния ва́ю сла́вное чту́щая, вели́кая му́ченика,/ помоли́тася спасти́ся от бе́д и скорбе́й,/ иму́ща дерзнове́ние ко всех Бо́гу и Влады́це.</p>
                <p>Звезда́, ве́рным све́том тварь озаря́юща, му́ченика яви́стася/ и тьму пре́лестную прогони́ста благода́тию./ Тем светоно́сную ва́шу па́мять ве́рою твори́м.</p>
                <p>Зако́ну нечести́вых безсту́дно предло́жену,/ чести́<a type="note" xlink:href="#note81">81</a>
                    безду́шны истука́ны, му́ченика, ника́коже попеко́стася,/ иму́ща ве́ру необори́му к Еди́ному Бо́гу и Влады́це.</p>
                <p>Ста пред су́дищем му́жески Таврио́н многостра́стный, Авкт сла́вный,/ верста́ светоно́сная, Тро́ицу пропове́дающи,/ и многобо́жную глубо́кую отогна́ тьму.</p>
                <p>
                    <style>Богоро́дичен:</style> Высоту́ та́йны стра́шныя и глубину́ непостижи́му/ кто возмо́жет, Де́во, сказа́ти?/ Бо́га бо родила́ еси́, Челове́ка бы́вша/ па́че всея́ вины́ и сло́ва.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,</emphasis>
                    <emphasis>/ жела́ний кра́ю, ве́рных утвержде́ние,/ Еди́не Человеколю́бче.</emphasis>
                </p>
                <p>На еди́наго ро́дом злочести́ваго, свята́я, всю я́рость пра́во<a type="note" xlink:href="#note82">82</a>
                    вверго́ста,/ истощи́вша ва́ю телеса́ Бо́жиим посо́бием,/ того́ суровство́<a type="note" xlink:href="#note83">83</a>
                    победи́ста.</p>
                <p>Просвети́вшася ран до́бротворя́щими я́звами/ и укра́шшася мук приложе́нии,/ па́че облиста́сте, я́ко светоза́рней звезде́,/ страстоте́рпца му́ченика светоза́рная.</p>
                <p>Пребыва́ющи ви́дя и Христо́во И́мя призыва́юща,/ льстец ра́нами ссече́,/ Боже́ственными противле́нии и терпе́нием мук того́ победи́ла есть, Богоблаже́нная.</p>
                <p>
                    <style>Богоро́дичен:</style> К Тебе́ прибега́ем вы́ну, Деви́це, мно́жеством всегда́ обступа́еми,/ уще́дри и спаси́ мя,/ ро́ждши Спа́са всего́ ми́ра и Го́спода, Еди́на Препе́тая.</p>
                <p>
                    <style>Седа́лен, глас 4, то́йже что и тропа́рь (</style>
                    <emphasis>
                        <style>зри</style>
                    </emphasis>
                    <emphasis>
                        <style>день сей</style>
                    </emphasis>
                    <emphasis>
                        <style>вы́ше</style>
                    </emphasis>
                    <style>)</style>
                </p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                </p>
                <p>Сокруша́ема телесе́ ра́нами и боле́зньми не поми́ловаста,/ Боже́ственным ране́нием раждиза́ема Бо́га и Зижди́теля, до́бляя.</p>
                <p>Себе́ Сотво́ршему нетле́нну и нескве́рненну/ привела́ еси́ житие́м соверше́нным, Фессалоники́е доброду́шная.</p>
                <p>Име́ния обнажи́ся и роди́телю себе́ удалила́ еси́,/ Го́сподеви же восле́дова,/ Того́ ра́ди стра́ждущи терпе́нью.</p>
                <p>
                    <style>Богоро́дичен:</style> Одержи́ма мя бу́рею грехо́в и погиба́юща, Богоро́дице,/ мя напра́ви к приста́нищу ти́ху умиле́ния.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма́, окая́ннаго,/ но обрати́ мя и к све́ту за́поведей Твои́х/ пу́ти моя́ напра́ви, молю́ся.</emphasis>
                </p>
                <p>Безду́шным же́ртву, душе́вная су́ще Госпо́дня заколе́ния, страда́льцы,/ ника́коже не принесо́сте ра́зумом тве́рдым./ Тем, вся́ку боле́знь ран претерпе́вша,/ на неболе́зненную кончи́ну преидо́ста.</p>
                <p>Неукроще́нный ра́зум осужда́ющаго гне́ва испо́лнися/ и каме́нием побива́ти святы́я го́рце повелева́ше,/ но тех, я́ко дете́й оте́ц чадолюби́в, спаса́ет Спас,/ Его́же ра́ди страда́ти изво́лиша.</p>
                <p>Подо́бницы, первострада́льца, Авкт с Таврио́ном, му́ченика яви́стася,/ мно́жеством бо каме́ния неща́дно, я́ко он, каме́нием побива́ема,—/ Христа́ — ка́мене неразседо́маго, до сме́рти ника́коже отверго́стася, сла́вная.</p>
                <p>
                    <style>Богоро́дичен:</style> Грехо́вная тя́жкая всегда́ ношу́ бремена́, Пречи́стая,/ и вопию́ Ти:/ сих хода́тайством Боже́ственным обложи́/ и и́го ми носи́ти ле́гкое безпа́костно сподо́би, Еди́на Непоро́чная.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́</emphasis>
                    <emphasis>испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
                </p>
                <p>Растяже́ну тя роди́тель, де́во, бия́ше,/ ви́дя уневе́щену Зижди́телеви и Спа́су всех,/ чрез естество́м зло́бою естества́ уста́вы бо попира́ют,/ и честну́ тя сотворя́ет му́ченицу.</p>
                <p>Кре́постию ти вся́ческая Творя́щаго, честна́я Фессалоники́е, укре́пльшшся,/ не́мощь же́нску Сло́во ю́ношески и му́жески отложи́,/ и пострада́ терпе́ньно, и обоже́ния Боже́ственнаго получи́.</p>
                <p>Не повину́вшеся беззако́нному веле́нию,/ вве́ржени бы́сте в во́ду ку́пно,/ руко́ю же вся Направля́ющаго непотопле́ни, му́ченицы, яви́стася/ и приведо́стася к ти́хому приста́нищу спасе́нному, ра́дующеся.</p>
                <p>
                    <style>Богоро́дичен:</style> Кра́сен, я́ко из черто́га, из чре́ва Твоего́ Же́них про́йде, Сло́во,/ Деви́ческое украси́в естество́,/ Бо́жиим ра́зумом просвети́ и разори́ безле́потное<a type="note" xlink:href="#note84">84</a>
                    зло́бие, Де́во Богоневе́стная.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>От Иуде́и до́шедше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
                    <emphasis/>
                </p>
                <p>Неи́стовный гони́тель в пыла́ющий пла́мень вас вве́ргл есть,/ не поже́ршем и́долом, ни прекло́ньшем коле́ну,/ но до́бро уста́вно зову́щем:/ оте́ц на́ших Бо́же, благослове́н еси́.</p>
                <p>Несумне́нным се́рдцем в огнь вле́зше, преблаже́ннии,/ я́коже пре́жде ю́ноша, не опали́стася ника́коже,/ но спасе́ни бы́сте, пою́ще:/ оте́ц на́ших Бо́же, благослове́н еси́.</p>
                <p>Стремле́нием нанесе́ных с Небе́сными вод пла́мень у́бо потуше́,/ мно́жество же беззако́нных напра́сно сокруши́ся,/ святи́и же поя́ху:/ оте́ц на́ших Бо́же, благослове́н еси́.</p>
                <p>
                    <style>Богоро́дичен:</style> Ду́шу мою́ уязве́ну неприя́зненнаго<a type="note" xlink:href="#note85">85</a>
                    греха́ стре́лами исцели́,/ ум мой, преступле́нием зле омраче́нный, просвети́, Влады́чице,/ Светода́вца Христа́ ро́ждши, Богома́ти.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Седмери́цею пещь/ халде́йский</emphasis>
                    <emphasis>мучи́тель / Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                </p>
                <p>Па́че живота́ вре́меннаго та́мо су́щии возлюби́вше,/ мно́гообра́зными ра́нами преидо́сте сквозе́ огнь же и во́ду,/ уте́ху обре́тше, я́ко Небе́сное вои́стину Ца́рство,/ в не́мже пое́те:/ де́ти, благослови́те, свяще́ннии, воспо́йте,/ лю́дие, превозноси́те во вся ве́ки.</p>
                <p>Глаго́л мучи́телев безбо́жных я́ве обличи́ла еста́,/ и́стинное испове́дание, свята́я, до́бре соблюла́ еста́,/ и к Бо́гу приидо́ста ны́не Подви́жнику,/ мече́м усека́ема, и любо́вию воспева́ета:/ де́ти, благослови́те, свяще́ннии, воспо́йте,/ лю́дие, превозноси́те во вся ве́ки.</p>
                <p>Я́коже пау́чныя ни́ти,/ вра́жия вседе́йства, му́ченика до́бляя, Богомо́щно раздра́ста/ младе́нец стреля́ния, я́же от них мня́ща,/ тем и́стинна победоно́сца я́вльшася, вопие́та благода́рно:/ де́ти, благослови́те, свяще́ннии, воспо́йте,/ лю́дие, превозноси́те во вся ве́ки.</p>
                <p>
                    <style>Богоро́дичен:</style> Умерщвле́на страстьми́ и мно́гими злы́ми, Чи́стая,/ ду́шу мою́ оживи́, Живо́т ро́ждшия,/ смерть разру́шши все́ю кре́постию и сме́ртию/ и даждь пе́ти ми благода́рственным се́рдцем:/ де́ти, благослови́те, свяще́ннии, воспо́йте,/ лю́дие, превозноси́те во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Устраши́ся всяк слух/ неизрече́нна Бо́жия снизхожде́ния,/ я́ко Вы́шний во́лею сни́де да́же и до пло́ти,/ от Деви́ческаго чре́ва быв Челове́к./ Те́мже Пречи́стую Богоро́дицу, ве́рнии, велича́ем.</emphasis>
                </p>
                <p>Возмо́гша телесы́ тле́нными безпло́тнаго врага́,/ непобеди́ми и ве́лии му́ченицы, победи́ти, подвиза́вшася,/ и ны́не нетле́нный живо́т насле́доваша,/ Авкт сла́вный и Таврио́н с ним прехва́льный.</p>
                <p>Я́ко цве́тца, посреде́ пла́мене, прехва́льная, неувядо́ма, яви́стася,/ благоуха́вша Богоразу́мием вся концы́,/ и злый смрад вра́жий си́лою прогна́ста,/ и светле́йша яви́стася зла́та Бо́жиею благода́тию.</p>
                <p>Телеса́ челове́ческая пресла́вный Амфипо́лий сокры́в ва́ю, прехва́льная,/ я́ко Боже́ственное бога́тство,/ сия́ обогати́вши исцеле́ние всем оби́ло источа́юще благода́тию/ и отмыва́юще теле́сныя и душе́вныя недуги.</p>
                <p>Я́ко со́лнце светоза́рно,/ всепра́здная па́мять ва́ю возсия́, вели́кая му́ченика,/ всю тварь озаря́юща,/ в ню́же мо́лимся, ва́ю Боже́ственными утеше́нии вся просвеща́ета,/ ва́ю ра́достно бла́жащая.</p>
                <p>
                    <style>Богоро́дичен:</style> Просвети́, две́рь Све́та, ду́шу мою́,/ ю́же враг помрачи́ па́дании и жите́йскими все́ми смуще́нии,/ и тьмы изба́ви без све́та огня́ и муче́ния,/ да просла́влю Тя, Богоро́дице, ве́рным удобре́ние.</p>
            </section>
            <section>
                <title>
                    <p>
                        <style>В то́йже день Обре́тение моще́й преподо́бнаго и Богоно́снаго отца́ на́шего Кири́лла Новоезе́рскаго</style>
                    </p>
                </title>
                <p>
                    <emphasis>
                        <style>Сия́ слу́жба пое́тся и ме́сяца а́вгуста в 22-й день на всечестно́е пренесе́ние многоцеле́бных моще́й его́.</style>
                    </emphasis>
                </p>
                <p>
                    <strong>
                        <style>Ве́чер</style>
                    </strong>
                </p>
                <p>Блаже́н муж: 
                    <style>1-й антифо́н. На </style>
                    Го́споди, воззва́х: 
                    <style>стихи́ры, глас 8.</style></p>
                <p>
                    <style>Подо́бен:</style> О пресла́внаго чудесе́:</p>
                <p>О́тче преподо́бне Кири́лле,/ впери́в свой ум к Бо́гу ве́рою,/ мирска́го смуще́ния возгнуша́ся неуста́внаго,/ и крест свой взем, Всеви́дцу после́довал еси́,/ те́ло непокори́вое по́двиги воздержа́ния по́мыслу порабо́тив,/ си́лою Боже́ственнаго Ду́ха.</p>
                <p>О́тче Богому́дре Кири́лле,/ ты от утро́бы ма́терни Христо́ви прибли́жився/ и всем смы́слом Тому́ прилежа́,/ и от свои́х по́двиг Бо́гу Вседержи́телю/ плоды́ досто́йныя принося́, преподо́бне,/ доброде́тельными венцы́ украша́емь,/ те́мже благи́х наслажде́ние обре́те и восприя́т досточу́дне.</p>
                <p>Преподо́бне о́тче, прему́дре Кири́лле,/ боля́щим ты яви́лся еси́ исцеле́ние,/ и хромы́м хожде́ние ми́лостивно сотворя́еши,/ и всем притека́ющим с ве́рою к цельбоно́сному гро́бу твоему́,/ прося́щим по́мощи и заступле́ния,/ ты же моли́твами твои́ми исцеле́ние неду́гующим неоску́дно подава́еши.</p>
                <p>
                    <style>И́ны стихи́ры, глас 2.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Егда́ уязви́ся Боже́ственным жела́нием,/ тогда́ вся я́же в ми́ре кра́сная ни во что же вмени́в,/ восле́д Спаси́теля изы́де,/ бога́тство мимотеку́щее презре́ до́блественне,/ сла́ву же и могу́тство я́ко ничто́же оплева́,/ моли́, мо́лим тя,/ спасти́ и просвети́ти ду́ши на́ша.</p>
                <p>Егда́ ты прия́л еси́ мона́шество,/ тогда́ своея́ во́ли, Кири́лле преподо́бне, до конца́ оша́яся,/ настоя́щему повину́яся неразсу́дне,/ и всем покаря́яся и рабо́тая,/ доса́ды и безче́стия прие́мля, ра́дуяся,/ те́мже и Госпо́дь зря твое́, о́тче, предложе́ние благо́е,/ прославля́ет тя.</p>
                <p>Егда́ обе́ты мона́шества Го́сподеви воздаде́,/ тогда́ у́мное о́ко бо́дро зре́ти поста́вил еси́,/ мы́сленныя враги́ слеза́ми потопля́я/ и непоро́чно ходи́ти в пути́ за́поведей Госпо́дних ду́шу наставля́я,/ Кири́лле преподо́бне, дерзнове́ние име́я к Бо́гу,/ моли́, мо́лим тя,/ спасти́ и просвети́ти ду́ши на́ша.</p>
                <p>
                    <style>Сла́ва, глас 1:</style>
                </p>
                <p><style>Днесь</style> пресве́тлое нам наста́ торжество́/ честны́х и многоцеле́бных твои́х моще́й обре́тение,/ преподо́бне о́тче наш Кири́лле,/ и́хже, соше́дшеся, досто́йно почти́м,/ во псалме́х и пе́ниих и пе́снях духо́вных взыва́юще./ О празднолю́бцы! притеце́м к чу́дней ико́не преподо́бнаго отца́/ и любе́зно сию́ обстоя́ще, ра́достно лобыза́юще, си́це рцем:/ ра́дуйся, сокро́вище неистощи́мое,/ ра́дуйся, исто́чниче приснотеку́щий,/ ра́дуйся, вселюбе́зный о́тче цельбоно́сный,/ ра́дуйся, многотру́дныя пло́ти показа́,/ ра́дуйся, и́же мно́го в по́двизех восприе́мля,/ ра́дуйся, вене́ц вене́чника нося́ще,/ ра́дуйся, источа́я сладкоуха́нная нам свяще́нная благово́ния./ Но, о чудотвори́вый о́тче!/ целу́юще тя прии́мем благода́ть/ и благода́теля Бо́га прославля́ем,/ прославля́ющаго Своего́ уго́дника бога́тыми дарова́нии/ и вопию́ще Ему́:/ о всех благи́й, Го́споди, сла́ва Тебе́.</p>
                <p>
                    <style>И ны́не, Богоро́дичен:</style> Всеми́рную сла́ву:</p>
                <p>
                    <style>Вход, проки́мен дне. И чте́ния три преподо́бническая (</style>
                    <emphasis>
                        <style>зри Мине́ю ноября́ 6-й день</style>
                    </emphasis>
                    <style>)</style>
                </p>
                <p>
                    <style>На литии́ стихи́ры, глас 1, самогла́сны:</style>
                </p>
                <p>Преподо́бне о́тче Кири́лле,/ соше́дшеся любо́вию в сла́вное обре́тение многоцеле́бных моще́й твои́х,/ све́тло торжеству́юще, Дави́дски глаго́лем:/ блаже́н муж, боя́йся Го́спода,/ непоро́чно бо в путе́х Госпо́дних ходи́л еси́,/ те́мже с преподо́бными водворя́яся,/ с ни́миже моли́ся Го́сподеви,/ поми́ловатися душа́м на́шим.</p>
                <p>Све́тлая твоя́ па́мять обре́тения твоего́,/ преподо́бне о́тче Кири́лле,/ сердца́ просвеща́ет нам,/ зря́ще бо честну́ю твою́ ико́ну,/ врачевство́ страсте́м неудо́бь цели́мым,/ прославля́ем прославля́ющаго тя Го́спода/ и труды́ твоя́ и по́двиги венча́вша благода́тию,/ усе́рдно и мы по́двигом и трудо́м/ е́мшеся твоею стезе́ю ходи́ти ко Христу́ Бо́гу,/ Его́же моли́ спасти́ и просвети́ти ду́ши на́ша.</p>
                <p>
                    <style>Глас 2:</style>
                </p>
                <p>Предстоя́ще гро́бу знаменоно́сному/ преподо́бнаго отца́ на́шего Кири́лла, о празднолю́бцы!/ возопие́м похва́льными гла́сы, глаго́люще:/ ка́ко тя ублажи́м, Кири́лле,/ на земли́ пожи́вша па́че челове́ка/ и в Вы́шних бла́жимаго со все́ми уго́ждшими Го́сподеви,/ с ни́ми же предстоя́ во Све́те Боже́ственнем,/ моли́, мо́лим тя,/ изба́витися нам от собла́зн льсти́ваго/ и спасти́ся душа́м на́шим.</p>
                <p>По успе́нии твое́м, блаже́нне Кири́лле,/ учи́тельница нам быва́ет твоя́ ра́ка,/ при́сно бо излива́ющимися чудесы́ вопие́т,/ возводя́ нас к трудо́м и по́двигом, глаго́ля:/ возлюби́те Го́спода, да обря́щете благода́ть ве́чную/ и ничто́же па́че Его́ почти́те,/ да егда́ прии́дет/ и обря́щете поко́й со избра́нными Его́,/ его́же да и мы улучи́м твои́ми моли́твами.</p>
                <p>
                    <style>Глас 4:</style>
                </p>
                <p>Дне́сь соше́дшеся, бра́тие,/ духо́вне почти́м преподо́бнаго отца́ на́шего Кири́лла,/ и́же посто́м те́ло свое́ изнури́вша,/ воздержа́нием стра́сти охуди́вша/ и бде́нием ум очисти́вша,/ моли́твами же ду́шу просвети́вша,/ нището́ю бога́тство восприи́мша благода́ти/ и послуша́нием Бо́га благопослу́шна стяжа́вша,/ чистото́ю жили́ще Пресвята́го Ду́ха бы́вша,/ Его́же ра́ди враго́в шата́ния Христо́с низложи́в,/ да́рует нам ми́р и ве́лию ми́лость.</p>
                <p>
                    <style>Сла́ва, глас 8:</style>
                </p>
                <p>Мона́хов мно́жества/ наста́вника тя почита́ем, о́тче наш Кири́лле,/ твое́ю бо стезе́ю вои́стинну пра́во ходи́ти позна́хом./ Блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче, и преподо́бных соприча́стниче, и пра́ведных./ С ни́ми же моли́ся Го́сподеви/ поми́ловатися душа́м на́шим.</p>
                <p>
                    <style>И ны́не, Богоро́дичен:</style> Безневе́стная Де́во:</p>
                <p>
                    <style>На стихо́вне стихи́ры, глас 8.</style>
                </p>
                <p>
                    <style>Подо́бен:</style> О пресла́внаго чудесе́:</p>
                <p>Прииди́те и приими́те, бра́тие,/ лию́щияся благода́ти от гро́ба преподо́бнаго отца́ Кири́лла,/ той бо подвиза́ся без ле́ности во вре́менней жи́зни/ и я́ко безпло́тен во пло́ти поживе́/ те́мже прия́т дар от Христа́ Бо́га/ и нам про́сит очище́ния и ве́лия ми́лости.</p>
                <p>
                    <style>Стих:</style> Честна́ пред Го́сподем/ сме́рть преподо́бных Его́.</p>
                <p>Предстоя́ще ти, о́тче наш Кири́лле/ прие́млем оби́льно благода́ти:/ всяк бо, приходя́й с ве́рою, не посрами́тся,/ и прие́млет, и́хже тре́бует,/ прославля́ющу тя Го́споду/ я́ко благоуго́дна раба́ бы́вша своему́ Влады́це,/ и Того́ за́поведи сохра́нша,/ те́мже тя чтим и ублажа́ем.</p>
                <p>
                    <style>Стих:</style> Блаже́н муж, боя́йся Го́спода,/ в запо́ведех Его́ восхо́щет зело́.</p>
                <p>Исто́чник приснотеку́щий врачевства́ безме́зднаго,/ гроб знаменоно́снаго отца́ Кири́лла/ и всяк хотя́й прие́млет/ подава́ет бо приходя́щим с ве́рою/ от вели́кия благода́ти от си́лы живоно́снаго мертвеца́/ его́же моли́твами, Иису́се Царю́,/ спаси́ ду́ши на́ша я́ко еди́н Милосе́рд.</p>
                <p>
                    <style>Сла́ва, глас 4:</style>
                </p>
                <p>Возвесели́ся явленно, честна́я Христо́ва Це́рковь,/ и торжеству́й све́тло,/ возсия́ бо <style>Днесь</style> пресве́тлая и всепра́зднственная па́мять/ обре́тения честны́х моще́й преподо́бнаго и Богоно́снаго отца́ Кири́лла,/ крася́щися его́ многотру́дными по́двиги, я́ко многоце́нною оде́ждею/ и вопие́т, хва́лящися, глаго́лющи:/ сицево́е мое́ рожде́ние, его́же Ева́нгелием породи́х,/ воспита́х же стра́хом Госпо́дним/ и ны́не в преподо́бных живе́т./ Прииди́те, по́стническое сосло́вие и пра́ведных ликостоя́ние,/ и сра́дуйтеся со мно́ю,/ име́ю бо в себе́ неистощи́мое сокро́вище,/ пречестна́го и всебога́таго преподо́бнаго отца́ Кири́лла,/ облагоуха́юще ве́рных и веселя́ще душе́вная чу́вства и теле́сная,/ и исцеле́ния подаю́ща, и прося́ща от Бо́га ве́лия ми́лости,/ я́ко да ми́лостив бу́дет нам в де́нь Су́дный.</p>
                <p>
                    <style>И ны́не, Богоро́дичен:</style> При́зри на моле́ния:</p>
                <p>
                    <style>Тропа́рь, глас 8:</style>
                </p>
                <p>Я́ко свети́льник яви́лся еси́ всесве́тел/ во ото́це Нова́ е́зера на Кра́сном о́строве,/ преподо́бне о́тче Кири́лле,/ ты бо кре́ст Христо́в на ра́мо взем,/ усе́рдно Тому́ после́довал еси́,/ чистото́ю Бо́гови прибли́жився,/ от Него́же и си́лами чуде́с обогати́ся,/ тем и мы любе́зно прибега́ем к ра́це честны́х моще́й твои́х, уми́льно глаго́лем:/ о преподо́бне о́тче Кири́лле!/ моли́ Христа́ Бо́га спасти́ся душа́м на́шим.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style> Бог Госпо́дь: 
                    <style>тропа́рь свята́го два́жды, сла́ва и ны́не, Богоро́дичен.</style></p>
                <p>
                    <style>По 1-й кафи́зме седа́лен, глас 1:</style>
                </p>
                <p>Житие́ на земли́ благоче́стно сконча́в,/ чи́сто селе́ние Свято́му Ду́ху яви́ся,/ просвеща́еши и́же ве́рою приходя́щих к честны́м моще́м твои́м, блаже́нне./ Те́мже моли́ Влады́ку Христа́ Бога просвети́ти ду́ши на́ша,/ пра́зднующим всечестну́ю па́мять твою́, Богому́дре Кири́лле.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Купину́, ю́же Моисе́й неопа́льну ви́де,/ го́ру Бо́жию, све́тлый о́блак, сень нескве́рную,/ Богоприя́тную трапе́зу, пала́ту Высо́каго Царя́,/ всесве́тлую и непроходи́мую дверь, Де́во, пое́м Тя.</p>
                <p>
                    <style>По 2-й кафи́зме седа́лен, глас 5: </style>
                </p>
                <p>По́стника Госпо́дня пе́сньми почти́м,/ я́ко умертви́ша вся прило́ги страсте́й/ воздержа́нием тве́рдым и кре́пким терпе́нием вои́стинну/ и посра́мльша сопроти́внаго всю горды́ню,/ и согла́сно возопие́м ему́:/ преподо́бне о́тче Кири́лле, моли́ся Го́сподеви поми́ловатися душа́м на́шим.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Стра́шно чу́до зача́тия и несказа́нен о́браз рождества́/ в Тебе́ позна́ся, Чи́стая Присноде́во,/ ужаса́ет ми ум и удивля́ет помышле́ния./ Сла́ва Твоя́, Богоро́дице, всем простре́ся на спасе́ние душа́м на́шим.</p>
                <p>
                    <style>По полиеле́и седа́лен, глас 8:</style>
                </p>
                <p>Егда́, блаже́нне, к Боже́ственному жела́нию ум свой впери́в,/ тогда́ оста́вив вся до́лу влеку́щая мудрова́ния,/ и в пусты́ню всели́вся в Кра́сный о́стров,/ иде́же процве́л еси́, я́ко кедр, доброде́тельми прекра́сными,/ страсте́й искорени́в те́рние, и в нем насади́в плоды́ трудо́в свои́х./ Те́мже и пожа́в рукоя́ти — неотъе́млемо бога́тство на Небеси́,/ о́тче, преподо́бне Кири́лле, моли́ Христа́ Бо́га согреше́нием оставле́ние пода́ти,/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Вопло́тшееся Сло́во от утро́бы Твоея́ ро́ждши, Пречи́стая,/ мене́ же растле́ннаго грехми́ от прило́г, укрепи́, Ма́ти Бо́жия,/ и се́рдце мое́ очи́сти, Богоблагода́тная, Ма́терними Свои́ми моли́твами,/ да и аз благода́рно взыва́ю Ти:/ Мари́е Богоро́дице, моли́ Сы́на Своего́, Христа́ Бо́га на́шего,/ поми́ловати ста́до Свое́, е́же стяжа́, Всенепоро́чная.</p>
                <p>
                    <style>Степе́нна 1-й антифо́н, 4-го гла́са. Проки́мен: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что возда́м Го́сподеви о всех,/ я́же воздаде́ ми? 
                    <style>Ева́нгелие от Матфе́я, зача́ло 43.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Преподо́бне о́тче Кири́лле,/ слух свой приле́жно Ева́нгелию простре́,/ услы́шал еси́ Боже́ственный глас,/ зову́щ в Небе́сное Ца́рство,/ и до́бре после́дова, ми́ра кра́сная, я́ко уме́ты вмени́в,/ еди́ныя добро́ты жела́я — Христа́./ Его́же моли́ приле́жно/ ми́ру посла́ти смире́ние, и це́рквам единомы́слие,/ и стране́ на́шей на враги́ побе́ду и одоле́ние,/ и душа́м на́шим ве́лию ми́лость.</p>
                <p>
                    <style>Кано́н, глас 2.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Гряди́те, лю́дие, пои́м песнь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
                </p>
                <p>Просвеще́нием Трисо́лнечного Божества́ озари́вся, прему́дре,/ свети́ло яви́ся, осиява́я всю́ду./ Тем и нас, те́мностию страсте́й омраче́нных,/ просвеще́нием благода́ти озари́ти помоли́ся/ и су́щаго получи́ти спасе́ния.</p>
                <p>Све́том Боже́ственным и благода́тию просвеща́емь, Кири́лле преблаже́нне,/ ве́рно светоно́сную твою́ па́мять торжеству́ющих просвети́,/ и от тьмы грехо́вныя моли́твами твои́ми, преподо́бне, изба́ви.</p>
                <p>Ду́ху Свято́му храм, прему́дре, бысть,/ и к нему́ все духо́вное жела́ние обрати́в,/ и сего́ ра́ди кро́тких зе́млю насле́дова,/ душе́вную на́шу страстну́ю бу́рю, преподо́бне, укроти́,/ да в тишине́ Боже́стненной бы́вше, песносло́вим твоя́ по́двиги.</p>
                <p>
                    <style>Богоро́дичен:</style> Лю́тыми страсте́й наве́ты обурева́емь есмь, Отрокови́це,/ и прило́ги грехо́вными погружа́емь,/ к Твоему́ еди́ному ти́хому и невла́емому приста́нищу любо́вию прибега́ю, Всепе́тая,/ уще́дривши, спаси́ мя, Присноде́во.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>На ка́мени мя ве́ры утверди́в,/ разшири́л еси́ уста́ моя́ на враги́ моя́,/ возвесели́ бо ся дух мой, внегда́ пе́ти:/ несть свят, я́коже Бог наш,/ и несть пра́веден, па́че Тебе́, Го́споди.</emphasis>
                </p>
                <p>Высото́ю смире́ния украша́емь, Кири́лле преподо́бне,/ и все у́бо жела́ние ко Влады́це своему́ простира́я,/ я́ростная движе́ния на враги́ вооружа́я,/ со изря́дными де́лы свои́ми посто́м и моли́твами.</p>
                <p>Пло́ти своея́ двиза́ние, кре́пким поще́нием, преподо́бне, умертви́в,/ оби́телище был еси́ Влады́чне,/ Его́же моли́ изба́витися скорбе́й, и мучи́тельства страсте́й,/ с ве́рою притека́ющим к ра́це моще́й твои́х, преподо́бне.</p>
                <p>Име́я споспешеству́ющих душе́вную си́лу,/ исцеле́ния безчи́слеиная источа́ют мо́щи твоя́, преподо́бне Кири́лле:/ отгоня́ют от челове́к боле́зни теле́сныя,/ и душе́вныя стра́сти уврачева́ют по́двиги твои́ми, всече́стне.</p>
                <p>
                    <style>Богоро́дичен:</style> Тружда́ет мя бу́ря грехо́вная, и возмуще́ние безме́рных помышле́ний,/ умилосе́рдися, Всенепоро́чная,/ и ру́ку ми по́мощи я́ко Ми́лостива простри́,/ я́ко да, спа́сся, велича́ю Тя.</p>
                <p>
                    <style>Седа́лен, глас 4:</style>
                </p>
                <p>Жите́йское мо́ре воздержа́нием без труда́ преплы́в,/ ко приста́нищу мы́сленному безстра́стия, ра́дуяся, дости́гл еси́,/ преподо́бне о́тче Кири́лле, Богому́дре и преблаже́нне,/ моли́ Христа́ Бо́га спасти́ся душа́м на́шим.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Стена́ непобеди́мая нам христиа́ном еси́, Богоро́дице Де́во,/ к Тебе́ бо прибега́ющии неврежде́ни пребыва́ем,/ и па́ки согреша́юще, и́мам Тя Моли́твенницу./ Тем, благодаря́ще, вопие́м Ти:/ ра́дуйся, Благода́тная, Госпо́дь с Тобо́ю.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Прише́л еси́ от Де́вы, не хода́тай, ни А́нгел,/ но Сам, Го́споди, вопло́щся,/ и спасл еси́ всего́ мя, челове́ка./ Тем зову́ Ти: сла́ва си́ле Твое́и́, Го́споди.</emphasis>
                </p>
                <p>Умо́м и душе́ю предочи́стився, преподо́бне,/ и пре́лесть душепа́губную всеконе́чно от себе́ отве́рже,/ и чу́вства своя́ к нему́тней тишине́ упра́вив,/ во о́стров Кра́сный, прему́дре, всели́лся еси́, воспева́я:/ сла́ва си́ле Твое́й, Го́споди.</p>
                <p>Зако́ны Но́выми и Ве́тхим Заве́том, ра́зума святы́х муже́й поуча́яся, Кири́лле преподо́бне,/ вся́кия доброде́тели о́браз навы́к, прему́дрой пчеле́ подо́бяся,/ прия́телище изря́дное Ду́ху Свято́му был еси́, прему́дре, воспева́я:/ сла́ва си́ле Твое́й, Го́споди.</p>
                <p>Вся́ческим светя́ся чудоде́йствы, преподо́бне,/ и Боже́ственною озаря́емь благода́тию,/ всем позна́ся сокро́вище исцеле́ний неистощи́мое,/ страсте́й отгоня́я омраче́ние и вра́жия низлага́я ополче́ния:/ сла́ва си́ле Твое́й, Го́споди.</p>
                <p>
                    <style>Богоро́дичен:</style> Из утро́бы Твоея́, Чи́стая Отрокови́це, возсия́в, Боже́ственное Со́лнце/ и́же во тьме́ многобо́жия просвети́ и в се́ни сме́ртней су́щия, Влады́чице, осия́й./ Ему́же, воспева́юще, зове́м:/ сла́ва си́ле Твое́й, Го́споди.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Просвеще́ние во тьме лежа́щих,/ спасе́ние отча́янных, Христе́, Спа́се мой,/ к Тебе́ у́тренюю, Царю́ ми́ра,/ просвети́ мя сия́нием Твои́м,/ ино́го бо, ра́зве Тебе́, бо́га не зна́ю.</emphasis>
                </p>
                <p>Те́снаго предпоче́т, не́жели простра́ннаго, пути́, преподо́бне,/ и, ра́дуяся, во о́строве Кра́снем, вся́чески утесня́емь, претерпе́,/ Боже́ственными поуче́нии ду́шу свою́ очища́я,/ и добро́ту Бо́жию неизглаго́ланную зря, всеблаже́нне.</p>
                <p>Незло́бив, и кро́ток, и ми́лостив был еси́, преподо́бне,/ вся зло́бы и стре́лы вра́жия до конца́ погу́бль./ Благода́ть и ми́лость от Бо́га свы́ше прии́м,/ ми́лостивно нам поспеша́й, любо́вию святу́ю па́мять твою́ почита́ющим.</p>
                <p>Я́ко вели́кое со́лнце, вели́чие по́двиг твои́х возсия́ нам, Кири́лле преподо́бне,/ вся просвеща́я све́том Богоразу́мия,/ тем мо́лим тя просвети́ти на́ши ра́зумы, о́тче преблаже́нне.</p>
                <p>
                    <style>Богоро́дичен:</style> Мно́зи бо́рющеся со мно́ю свы́ше, в боле́зни исчезе́ живо́т мой,/ понро́х<a type="note" xlink:href="#note86">86</a>
                    в про́пасти безчи́сленных мои́х согреше́ний,/ спаси́ мя, Влады́чице, и возведи́ я́ко Ми́лостива, Всенепоро́чная:/ Тебе́ бо и́мам еди́ну Предста́тельницу непобеди́му, раб Твой.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
                </p>
                <p>Ева́нгельски, преподо́бне, Христа́ возлюби́в, и пли́щев<a type="note" xlink:href="#note87">87</a>
                    отврати́ся,/ непроходи́мыя же пусты́ни проходя́ и на Кра́сный о́стров прише́д,/ еди́ному Владыце своему́ прилепи́ся,/ от Него́же и трудо́м воздая́ния прие́м,/ животу́ ве́чному я́ве причасти́ и за пою́щия тя моли́ся.</p>
                <p>Богому́дрыми по́мыслы преудобри́вся, преподо́бне,/ и вся я́же на земли́ льстя́щая, я́ко уме́ты, вмени́в,/ тем и ны́не в нестаре́ющемся блаже́нстве,/ во све́те с ли́ки Безпло́тных сил о Бо́зе при́сно сликовству́еши, преблаже́нне.</p>
                <p>Стра́нна и пресла́вна о Бо́зе содева́я чудеса́, преподо́бне,/ всем, и́же зле стра́ждущим, призыва́нием ско́ро предваря́еши, от бед избавля́я,/ и нас, бе́дствующих лю́те и напа́стьми одержи́мых,/ ми́лостивно предста́в, спаса́еши, преблаже́нне.</p>
                <p>
                    <style>Богоро́дичен:</style> Грехо́в тя́жким бре́менем обложе́н есмь, Пречи́стая, и вопию́ Ти:/ хода́тайством Твои́м Боже́ственным сие́ облегчи́,/ Ты бо еси́ Предста́тельница гре́шным, Пресла́вная,/ Изба́вителя и Спа́са ро́ждши земны́м.</p>
                <p>
                    <style>Конда́к, глас 2:</style>
                </p>
                <p>Христо́в яре́м на ра́мо взем,/ усе́рдно Тому́ после́дова,/ чистото́ю Бо́гови прибли́жився,/ о́тче преподо́бне Кири́лле,/ мо́лим тя, посеща́й ми́лостивно чад свои́х,/ и моли́ непреста́нно о всех нас.</p>
                <p>
                    <style>И́кос:</style>
                </p>
                <p>Кто дово́лен изрещи́ твои́х чудодея́ний, преподо́бне о́тче Кири́лле,/ мы у́бо от непостиза́ющаго ума́ на́шего, недосто́йнии, ма́лое сие́ пе́ние прино́сим,/ ра́достию и Боже́ственною любо́вию почита́юще/ всехва́льное и всечестно́е обре́тение многоцеле́бных моще́й твои́х, глаго́люще:/ ра́дуйся, я́ко исполня́емь Христо́вы красоты́,/ пресве́тла от Него́ и преизоби́льна восприе́мля ве́чнующая воздая́ния,/ те́лом у́бо тя Кра́сный о́стров прия́т, ду́хом же само́ Не́бо,/ по́чести трудо́м свои́м, прехва́льне, восприи́м от Христа́ всех Царя́ и Бо́га,/ тем мо́лим тя,/ посеща́й ми́лостивно ста́до свое́, е́же собра́л еси́, прему́дре,/ и моли́ непреста́нно о всех нас.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Образу злато́му, на по́ле Деи́ре служи́му,/ три́е Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.</emphasis>
                </p>
                <p>В моли́твах бо́дренное, и в поще́ниих кре́пкое, и во искуше́ниих терпе́ние неосла́бное,/ ума́ чистото́ю, преподо́бне, показа́,/ земли́ бо и земны́х досто́йно отступи́л,/ Небе́сное обре́л еси́ наслажде́ние, воспева́я:/ благослове́н Бог оте́ц на́ших.</p>
                <p>Плод духо́вный и же́ртву непоро́чную,/ житие́ свое́, преподо́бне, Владыце прине́с,/ в воздержа́нии бо вся́цем пожи́в,/ от Него́же и по́чести трудо́м я́ко подвигополо́жник восприи́м,/ де́йствуеши пресла́вная чудеса́, воспева́я:/ благослове́н Бог оте́ц на́ших.</p>
                <p>Страстьми́ коле́блющихся и бу́рею грехо́вною, преподо́бне, погружа́емых,/ я́ко равномо́щно к Бо́гу дерзнове́ние име́я,/ руково́дствуй всегда́, прему́дре,/ и сохраня́й почита́ющих тя благоче́стно, я́ко да воспева́ем:/ благослове́н Бог оте́ц на́ших.</p>
                <p>
                    <style>Богоро́дичен:</style> Изба́ви нас от напа́стей, и скорбе́й, и печа́лей разли́чных,/ иноплеме́нных наше́ствия, и междоусо́бныя бра́ни, Влады́чице Всепе́тая,/ я́ко да сла́вим Тя и Сы́ну Твоему́ взыва́ем:/ благослове́н Бог оте́ц на́ших.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Пещь иногда́ о́гненная в Вавило́не де́йства разделя́ше/ Бо́жиим веле́нием, халде́и опаля́ющая,/ ве́рныя же ороша́ющая, пою́щия:/ благослови́те, вся дела́ Госпо́дня, Го́спода.</emphasis>
                </p>
                <p>В пребыва́лища присноживу́щая всели́лся еси́, преподо́бне,/ нетле́нных благ наслажда́яся и Трисо́лнечныя све́тлости исполня́яся,/ нас, призыва́ющих тя, те́плым твои́м предста́тельством от всех лю́тых спаса́й, пою́щия:/ благослови́те, вся дела́ Госпо́дня, Го́спода.</p>
                <p>Нам, и́же любо́вию почита́ющим тя,/ и честно́е твое́ соверша́ющим торжество́, Христо́в уго́дниче Кири́лле,/ пода́ти моли́ согреше́нием оставле́ние и Боже́ственнаго Све́та осия́ние, пою́щим:/ благослови́те, вся дела́ Госпо́дня, Го́спода.</p>
                <p>Тро́ичен: О Пребезнача́льное Естество́ и Триипоста́сное Еди́нство —/ О́тче, и Сы́не, и Ду́ше Святы́й —/ приими́ о нас моле́бника, преподо́бнаго Твоего́ уго́дника Кири́лла,/ и пода́ждь прегреше́ний оставле́ние, и житию́ исправле́ние, и злых отчужде́ние,/ и сподо́би ны в ми́ре воспева́ти Твою́ держа́ву:/ благослови́те, вся дела́ Госпо́дня, Го́спода.</p>
                <p>
                    <style>Богоро́дичен:</style> Я́ко еди́на ро́ждши безсе́менным рождество́м Христа́ Бо́га, Ма́ти Безневе́стная Чи́стая,/ Сего́ ми́лостива сотвори́, Влады́чице,/ спаси́ рабы́ Твоя́ от наси́лия и мучи́тельства вра́жия,/ вопию́щих Христо́ви, Сы́ну Твоему́:/ благослови́те, вся дела́ Госпо́дня, Господа.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Безначи́льна Роди́теля Сын, Бог и Госпо́дь,/ вопло́щся от Де́вы, нам яви́ся,/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</emphasis>
                </p>
                <p>Выспрь к Бо́гу име́яй мысль, Кири́лле преподо́бне,/ земна́я оста́вль и Небе́сная восприя́т:/ Бо́гу и Спа́су тя вельми́ просла́вльшу,/ трудо́в ра́ди твои́х и воздержа́ния неосла́бнаго,/ сего́ ра́ди почита́ем тя, преблаже́нне.</p>
                <p>И́хже благ, преподо́бне, получи́в Небе́сныя сла́вы,/ е́йже от Бо́га сподо́бися и Ему́же всегда́ предстоя́,/ моли́ся и нам неотлу́чным бы́ти, мо́лим тя,/ ра́достию и Боже́ственною любо́вию почита́ющим по́двиги твоя́, всече́стне.</p>
                <p>О блаже́нне и Богому́дре, преподо́бне о́тче Кири́лле!/ мир ми́рови от Бо́га низпосли́/ и испроси́ це́рквам соедине́ние, и стране́ на враги́ победи́тельная,/ и всем скорбя́щим предста́тельство и спасе́ние, преблаже́нне.</p>
                <p>
                    <style>Богоро́дичен:</style> Пощади́ мя, Христе́ Спа́се, пощади́,/ моли́твами Ро́ждшия Тя и всех святы́х Твои́х,/ егда́ ся́деши суди́ти дело́м мои́м,/ беззако́ния и грехи́ моя́ пре́зри я́ко Безгре́шен,/ мир же пода́ждь, и спасе́ние воспева́ющим Тя,/ Ми́лостивый Бо́же и Человеколю́бче.</p>
                <p>
                    <style>Свети́лен:</style>
                </p>
                <p>Мирска́го пристра́стия я́ко от скве́рны уклони́вся,/ и алчбо́ю плоть умертви́л еси́, блаже́нне,/ Небе́сною сла́вою со А́нгелы обогати́вся,/ те́мже непреста́нно о нас моли́ Христа́ Бо́га, преподо́бне Кири́лле.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Держа́вным Свои́м покро́вом, Чи́стая,/ нас, рабо́в Свои́х, от наве́т вра́жиих сохраня́й всегда́ невре́дны,/ Тя бо еди́ну стяжа́хом прибе́жище в ско́рбех и печа́лех.</p>
                <p>
                    <style>На хвали́тех стихи́ры на 4, глас 8.</style>
                </p>
                <p>
                    <style>Подо́бен:</style> О пресла́внаго чудесе́:</p>
                <p>Име́яй Боже́ственную благода́ть учи́теля,/ целому́дрием тя наставля́ющу к жела́нию Боже́ственному,/ отню́дуже мирска́го мяте́жа отре́кся,/ к ра́зуму и́стинному возведе́ся,/ боле́зненными труды́ себе́ удруча́я,/ повину́я лу́чшему го́ршее, Кири́лле преподо́бне,/ моли́ спасти́ся нам.</p>
                <p>Преподо́бне о́тче Кири́лле,/ любве́ ра́ди Христо́вы, вся я́же на земли́ преоби́дел еси́,/ и в пусты́ню всели́вся,/ плотски́я по́хоти мудрова́ние умертви́л еси́,/ по́стническими труды́ свое́ житие́ уясни́л еси́,/ тем и Христо́с да́ром чуде́с обогати́ тя,/ помина́й нас, чту́щих па́мять твою́, досточу́дне.</p>
                <p>Доброде́тели удержа́ти потща́ся,/ и́миже Бо́гови присво́итися разумева́я, Кири́лле преподо́бне,/ к Нему́же и востече́,/ Его́же и светоли́тие прие́мля,/ хода́тайствуй о нас, ми́рно житие́ преити́,/ спаса́ющимся от собла́зн льсти́ваго,/ и святы́х ра́дости о́бщником бы́ти твои́ми моли́твами.</p>
                <p>Приноси́те ве́ру вси, хотя́щии исцеле́ния,/ прие́млите незави́стно,/ почерпни́те вино́, ду́ши веселя́щее,/ всем бо окри́н благода́ти предстои́т,/ ника́коже сомня́ся,/ испо́лнь бо честна́я ча́ша преблаже́ннаго отца́ на́шего Кири́лла,/ и излива́ет приходя́щим с ве́рою/ душа́м и телесе́м здра́вие.</p>
                <p>
                    <style>Сла́ва, глас 6:</style>
                </p>
                <p>Преподо́бне о́тче Кири́лле,/ во всю зе́млю изы́де веща́ние исправле́ний твои́х,/ тем и на Небесе́х обре́л еси́ мзду трудо́в твои́х,/ де́монския погуби́л еси́ полки́,/ и А́нгельския дости́гл еси́ чи́ны,/ и́хже житию́ без поро́ка поревнова́л еси́,/ дерзнове́ние име́яй ко Христу́ Бо́гу,/ мир испроси́ душа́м на́шим.</p>
                <p>
                    <style>И ны́не, Богоро́дичен:</style> Богоро́дице, Ты еси́ лоза́:</p>
            </section>
        </section>
        <section>
            <title>
                <p>В 8-й день</p>
            </title>
            <section>
                <title>
                    <p>
                        <style>Собо́р свята́го Архистрати́га Михаи́ла и про́чих Безпло́тных Сил</style>
                    </p>
                </title>
                <p>
                    <style>А́ще храм собо́ра свята́го Архистрати́га Михаи́ла или́ изво́лит настоя́тель, твори́ти бде́ние.</style>
                </p>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>На</style> Го́споди, воззва́х: 
                    <style>стихи́ры на 4, глас 1.</style></p>
                <p>
                    <style>Подо́бен:</style> Всехва́льнии му́ченицы:</p>
                <p>Безпло́тнии А́нгели, Бо́жию Престо́лу предстоя́ще,/ и отону́дными светлостьми́ облиста́еми,/ и светоли́тии ве́чно сия́юще, и све́ти быва́юще втори́и,/ Христу́ моли́теся/ дарова́ти душа́м на́шим/ мир и ве́лию ми́лость.</p>
                <p>Безсме́ртнии А́нгели,/ жи́зни исти́нно неги́бельныя от пе́рвыя прие́мше Жи́зни, всеблаже́ннии,/ присносу́щныя сла́вы, и святи́и зри́телие му́дрости ве́чныя бы́сте,/ све́та исполня́еми и свещи́ сообраща́емыя,/ прили́чно показу́емии.</p>
                <p>Арха́нгели, А́нгели,/ Нача́ла, Престо́ли,/ Госпо́дствия, и Серафи́ми шестокрила́тии,/ и многоочи́тии Херуви́ми Боже́ственнии,/ му́дрости орга́ни,/ Си́лы и Вла́сти Боже́ственнейшии,/ Христу́ моли́теся/ дарова́ти душа́м на́шим/ мир и ве́лию ми́лость.</p>
                <p>
                    <style>Сла́ва, глас 4:</style>
                </p>
                <p>А́нгельских лико́в чинонача́льниче,/ на Небесе́х Престо́лу предстоя́ трисо́лнечнаго Божества́/ и бога́тно осиява́емь Боже́ственными светлостьми́,/ испуща́емыми непреста́нно отту́ду,/ и нас, су́щих на земли́, трисвято́е пе́ние ра́достно пою́щих,/ страсте́й мглы изба́ви/ и просвеще́нием уясни́, Михаи́ле Архистрати́же,/ моли́твенниче о душа́х на́ших.</p>
                <p><style>И ны́не, Богоро́дичен.</style></p>
                <p>
                    <style>На стихо́вне стихи́ры, глас 6.</style>
                </p>
                <p><style>Подо́бен:</style> Тридне́вен:</p>
                <p>Арха́нгельския си́лы, Христе́,/ Престо́лу предстоя́ще Твоему́,/ мо́лятся о ро́де челове́честем./ Тех у́бо мольба́ми/ язы́ков де́рзость низложи́,/ мир всем ве́рным подая́.</p>
                <p>
                    <style>Стих:</style> Творя́й А́нгелы Своя́ ду́хи/ и слуги́ Своя́ пла́мень о́гненный.</p>
                <p>Окру́г Престо́ла всех Царя́/ при́сно лику́юще,/ А́нгелов чи́ни, нас сохраня́йте,/ ве́рою вас призыва́ющия,/ и муче́ния всех изба́вите.</p>
                <p>
                    <style>Стих:</style> Хвали́те Его́ вси А́нгели Его́,/ хвали́те Его́ вся си́лы Его́.</p>
                <p>Оте́ц, и́же над все́ми Бог,/ си́лы Небе́сных умо́в,/ безо́бразны и невеще́ственны,/ певцы́ трисо́лнечныя сла́вы Своея́,/ и еди́нственное Сло́во, и Дух приведе́.</p>
                <p>
                    <style>Сла́ва, глас 6, самогла́сен:</style>
                </p>
                <p>А́нгели Твои́, Христе́,/ Престо́лу вели́чествия в стра́се предстоя́ще,/ Твои́м светода́нием при́сно просвеща́еми,/ в Вы́шних певцы́/ и Све́та Твоего́ служи́тели, от <style>Тебе</style>́ посыла́еми,/ даю́т просвеще́ние душа́м на́шим.</p>
                <p>
                    <style>И ны́не, Богоро́дичен, подо́бен то́йже:</style>
                </p>
                <p>Ра́дуйся, Богоро́дице Де́во,/ с Гаврии́лом, согла́сно Тебе́ вопие́м:/ Ты бо, ра́дость пе́рвую свы́ше прии́мши,/ ра́дости вся ны испо́лни.</p>
                <p>
                    <style>Тропа́рь, глас 4: </style>Небе́сных во́инств Архистрати́зи: 
                    <style>(</style><emphasis><style>зри</style></emphasis><emphasis><style>день сей</style></emphasis><emphasis><style>ни́же</style></emphasis> <style>)</style>
                </p>
                <p>
                    <style>Сла́ва, и ны́не, Богоро́дичен 1-й, гла́са</style>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>На</style> Го́споди, воззва́х: 
                    <style>стихи́ры на 8, глас 4.</style></p>
                <p>
                    <style>Подо́бен:</style> Я́ко до́бля:</p>
                <p>Трисо́лнечнаго Божества́ предста́тель светле́йший,/ Михаи́ле, явля́яся, Архистрати́же,/ с Го́рними си́лами зове́ши, ра́дуяся:/ Свят еси́, О́тче,/ Свят еси́, собезнача́льное Сло́во,/ Свят еси́, и Святы́й Ду́ше,/ еди́на сла́ва, еди́но ца́рство и естество́,/ еди́но Божество́ и си́ла.</p>
                <p>И вид твой о́гнен, и добро́та чу́дна,/ Михаи́ле первоа́нгеле,/ невеще́ственным бо естество́м прехо́диши концы́,/ исполня́я повеле́ния всех Творца́,/ си́лен, в кре́пости твое́й познава́емь/ и, исто́чник исцеле́ний храм твой соде́ловая,/ зва́нием твои́м святы́м почита́емый.</p>
                <p>Творя́й А́нгелы Твоя́, я́коже писа́ся, ду́хи/ и служа́щия Тебе́ пла́мень о́гненный,/ посреде́ чино́в пе́рвенствующа показа́л еси́, Го́споди, Твои́х Арха́нгельских/ Михаи́ла Архистрати́га,/ Твои́м манове́нием повину́ющася, Сло́ве,/ и песнь трисвяту́ю/ со стра́хом возглаша́юща сла́ве Твое́й.</p>
                <p>И́ны стихи́ры, глас 4.</p>
                <p>
                    <style>Подо́бен:</style> Дал еси́ зна́мение:</p>
                <p>Ум Предве́чный свет соста́ви вторы́й,/ Гаврии́ла, Тебе́ прича́стии Боже́ственными просвеща́ющаго всю вселе́нную/ и ю́же от ве́ка открыва́ющаго нам/ Боже́ственную и вели́кую и́стинно та́йну:/ во утро́бе Воплоща́емаго де́вственней,/ су́ща Безтеле́снаго и бы́вша Челове́ка,/ во е́же спасти́ челове́ка.</p>
                <p>Престо́лу предстоя́ трисо́лнечнаго Божества́/ и бога́тно осия́емь Боже́ственными светлостьми́,/ испуща́емыми непреста́нно отту́ду,/ су́щия на земли́, ра́достно лику́ющия и благохва́лящия тя,/ страсте́й мглы изба́ви и просвеще́нием уясни́,/ Гаврии́ле Архистрати́же,/ моли́твенниче о душа́х на́ших.</p>
                <p>Сокруши́ свире́пства Ага́рянская,/ на ста́до твое́ ча́сто находя́щая,/ уста́ви раздо́ры Церкве́й,/ укроти́ бу́рю безме́рных искуше́ний,/ изба́ви бед и обстоя́ний любо́вию чту́щия тя/ и под кров твой прибега́ющия,/ Гаврии́ле Архистрати́же,/ моли́твенниче о душа́х на́ших.</p>
                <p>
                    <style>Сла́ва, глас 6. Византи́ево:</style>
                </p>
                <p>Сра́дуйтеся нам, вся А́нгельская чинонача́лия,/ первосто́ятель бо ваш и наш предста́тель,/ вели́кий Архистрати́г,/ в дне́шний день в честне́м его́ хра́ме/ пресла́вно явля́яся, освяща́ет./ Те́мже, по до́лгу воспева́юще, тому́ возопии́м:/ покры́й нас кро́вом крил твои́х,/ велича́йший Михаи́ле Арха́нгеле.</p>
                <p>
                    <style>И ны́не, Богоро́дичен:</style> 
                </p>
                <p>Сра́дуйтеся нам, вся де́вственных ликостоя́ния,/ Предста́тельница бо на́ша, и Хода́таица,/ и Покро́в, и вели́кое Прибе́жище/ в дне́шний день в честне́м Ея́ и Боже́ственнем хра́ме/ скорбя́щия утеша́ет./ Те́мже, по до́лгу воспева́юще Сию́, возопии́м:/ покры́й ны Боже́ственным предста́тельством Твои́м,/ Пречи́стая Богоро́дице Влады́чице.</p>
                <p>
                    <style>Вход. Проки́мен дне.</style>
                </p>
                <p>Иису́са Нави́на чте́ние 
                    <style>(глава́ 5):</style></p>
                <p>Бысть, егда́ бя́ше Иису́с от Иерихо́на/ и, воззре́в очи́ма свои́ма, ви́де челове́ка, стоя́ща пред ним,/ и меч его́ обнаже́н в руце́ его́./ И, прише́д, Иису́с рече́ ему́:/ наш ли еси́ или́ от сопроти́вных на́ших?/ Он же рече́ ему́:/ аз, Архистрати́г си́лы Госпо́дни, ны́не приидо́х се́мо./ И Иису́с паде́ лице́м свои́м на зе́млю и рече́ ему́:/ влады́ко, что повелева́еши твоему́ рабу́?/ И рече́ Архистрати́г Госпо́день ко Иису́су:/ разреши́ сапо́г твой от ног твои́х,/ ме́сто бо, на не́мже ты стои́ши, свя́то есть./ И сотвори́ Иису́с та́ко.</p>
                <p>Суде́й Изра́илевых чте́ние 
                    <style>(глава́ 6):</style></p>
                <p>Бысть во дни о́ны,/ укрепи́ся Мадиа́м на сы́ны Изра́илевы,/ и ти́и возопи́ша ко Го́споду Бо́гу;/ и се А́нгел Госпо́день прии́де и се́де под ду́бом,/ и́же в Евфра́фе, в земли́ Иоа́са, отца́ Езри́мова,/ и Гедео́н, сын его́, млатя́ше пшени́цу на гумне́,/ е́же бежа́ти с не́ю от лица Мадиа́мля./ И яви́ся ему́ А́нгел Госпо́день и рече́ к нему́:/ Госпо́дь с тобо́ю, си́льный кре́постию./ И рече́ к Нему́ Гедео́н:/ во мне, Го́споди мой, и а́ще есть Госпо́дь с на́ми,/ и чесо́ ра́ди обрето́ша ны вся зла́я сия́?/ И где суть вся чудеса́ Его́,/ ели́ка пове́даша нам отцы́ на́ши, глаго́люще:/ не из Еги́пта ли изведе́ нас Госпо́дь?/ И ны́не отве́рже ны Госпо́дь и предаде́ ны в ру́ку Мадиа́млю./ И воззре́ на него́ А́нгел Госпо́день и рече́ ему́:/ иди́ в кре́пости твое́й сей/ и спасе́ши Изра́иля от руки́ Мадиа́мли,/ и се посла́х тя./ И рече́ к Нему́ Гедео́н:/ во мне, Го́споди, в чесо́м спасу́ Изра́иля?/ Се ты́сяща моя ху́ждша в Манасси́и,/ и аз есмь <style>мний</style> в дому́ отца́ моего́./ И рече́ к нему́ Госпо́дь:/ поне́же Аз бу́ду с тобо́ю,/ и избие́ши Мадиа́ма, я́ко му́жа еди́наго./ И рече́ к Нему́ Гедео́н:/ и а́ще обрето́х благода́ть пред очи́ма Твои́ма,/ и да сотвори́ши мне <style>Днесь</style> зна́мение,/ я́ко Ты глаго́леши со мно́ю./ Не отыди́ отсю́ду, до́ндеже приити́ мне к Тебе́,/ и принесу́ же́ртву мою,/ и пожру́ пред Тобо́ю./ И рече́ к нему́ А́нгел Госпо́день:/ Аз есмь, и преме́длю,/ до́ндеже обрати́шися ты./ Гедео́н же вни́де и сотвори́ ко́злище от коз/ и че́тверть муки́ опресно́ков,/ и вложи́ с мя́сом в ко́шницу, и юху́ влия́ в горне́ц,/ и изнесе́ к Нему́ под дуб, и поклони́ся./ И рече́ к нему́ А́нгел Госпо́день:/ возми́ мяса́ и хле́бы пре́сныя/ и положи́ у ка́мене о́наго и юху́ изли́й./ И сотвори́ та́ко./ И простре́ А́нгел Госпо́день коне́ц жезла́, су́щаго в руце́ Его́,/ и косне́ся мясо́м и хле́бом пре́сным,/ и возгоре́ся огнь из ка́мене, и пояде́ мяса́ и опресно́ки,/ и А́нгел Госпо́день оты́де от оче́й его́./ И ви́де Гедео́н, я́ко А́нгел есть Госпо́день,/ и рече́ Гедео́н:/ увы́ мне, Го́споди, Го́споди,/ я́ко ви́дех А́нгела Госпо́дня лице́м к лицу́./ И рече́ ему́ Го́сподь:/ мир тебе́, не бо́йся, не у́мреши./ И созда́ та́мо Гедео́н же́ртвенник Го́споду/ и назва́ его́ мир Госпо́день,/ да́же до дне сего́.</p>
                <p>Проро́чества Иса́иина чте́ние 
                    <style>(глава́ 14):</style></p>
                <p>Та́ко глаго́лет Госпо́дь:/ вся земля́ да вопие́т с весе́лием./ И древа́ Лива́нова да возвеселя́тся о тебе́,/ и ке́дри Лива́новы реку́т:/ отне́леже ты усну́л еси́,/ не взы́де секи́й нас./ Ад до́ле огорчи́ся, сре́тив тебе́,/ гряду́щу ти, воздви́же на тя исполи́ны вся,/ нача́льствовавшия земле́ю./ А́ще воста́ли бы́ша от престо́л свои́х вси ца́рие язы́честии,/ вси отвеща́ют и реку́т тебе́:/ и ты плене́н еси́, я́коже и мы,/ с на́ми же причта́лся еси́./ Сни́де во ад сла́ва твоя́/ и мно́гое твое́ весе́лие,/ под тобо́ю посте́лют гни́лость, и покро́в твой — че́рви./ Ка́ко спаде́ с небесе́ денни́ца, зау́тра возсиява́ющая,/ сокру́шися на зе́млю, посыла́я ко всем язы́ком./ Ты бо рекл еси́ в помышле́нии твое́м:/ на не́бо взы́ду,/ верху́ звезд небе́сных поста́влю престо́л мой/ и ся́ду на горе́ высо́цей,/ на гора́х высо́ких, су́щих к се́веру./ И взы́ду вы́шше облако́в, и бу́ду подо́бен Вы́шнему./ Ны́не же во ад сни́деши, во основа́ния земли́./ И ви́девшии тя почудя́тся и реку́т о тебе́:/ сей челове́к, смуща́яй зе́млю,/ потряса́яй цари́,/ положи́вый вселе́нную всю пу́сту,/ и гра́ды ея́ низложи́, и плене́нных не разреши́ в до́мы их./ Вси ца́рие язы́честии успо́ша в чести́,/ челове́к в дому́ свое́м,/ ты же отве́ржен бу́деши в гора́х, я́ко мертве́ц,/ возгнуше́н со мно́гими мертвецы́,/ избоде́ными мече́м, низходя́щими во ад./ И́мже о́бразом ри́за, кро́вию намоче́на, не бу́дет чиста́,/ си́це ниже́ ты бу́деши чист,/ зане́ зе́млю мою́ погуби́л еси́,/ и лю́ди моя́ порази́л еси́,/ и не пребу́деши в ве́чное вре́мя.</p>
                <p>
                    <style>На литии́ стихи́ры, глас 1. Киприа́ново:</style>
                </p>
                <p>У́мных сил Архистрати́зи,/ предстоя́ще непреста́нно Влады́чню Престо́лу,/ моли́теся ко Го́споду/ мир ми́ру дарова́ти/ и душа́м на́шим ве́лию ми́лость.</p>
                <p>
                    <style>Арсе́ниево:</style>
                </p>
                <p>Чинонача́льник вы́шних сил,/ Михаи́л, первостоя́тель Боже́ственных чино́в,/ <style>Днесь</style> нас к торжеству́ созва́,/ и́же всегда́ с на́ми ходя́й/ и сохраня́й вся от вся́каго диа́воля обстоя́ния./ Прииди́те у́бо, празднолю́бцы и христолю́бцы,/ цве́ты доброде́телей взе́мше,/ чи́стыми по́мыслы и со́вестию благостоя́нною/ Арха́нгелов собо́р почти́м:/ той бо, непреста́нно Бо́гу предстоя́/ и трисвяту́ю песнь воспева́я,/ мо́лит спасти́ся душа́м на́шим.</p>
                <p>
                    <style>Глас 2. Студи́тово:</style>
                </p>
                <p>Невеще́ственное существо́,/ У́мных Сил предста́тельствующе/ и трисо́лнечныя сла́вы блиста́ньми/ светодаю́ще вселе́нней, Архистрати́зи,/ непреста́нным гла́сом трисвяту́ю песнь воспева́ете./ Те́мже моли́теся спасти́ся душа́м на́шим.</p>
                <p>
                    <style>Глас то́йже. Арсе́ниево: </style>
                </p>
                <p>Невеще́ственный Престо́л окружа́юще,/ у́мная существа́, Боже́ственнии, безтеле́снии,/ трисвяту́ю песнь прави́телю-Бо́гу/ пла́менными устна́ми поете́:/ Святы́й Бо́же, О́тче безнача́льный,/ Святы́й Кре́пкий, Сы́не собезнача́льный,/ Святы́й Безсме́ртный, Единосу́щный Ду́ше,/ Отцу и Сы́ну спрославля́емый.</p>
                <p>
                    <style>Анато́лия:</style>
                </p>
                <p>Безтеле́сными устна́ми и у́мными усты́/ А́нгельстии чи́ни непреста́нное пе́ние/ прино́сят Твоему́ непристу́пному Божеству́, Го́споди,/ и У́ми чи́стии и служи́телие Твоея́ сла́вы/ хва́лят Тя, Го́споди./ С ни́миже Михаи́л безтеле́сный,/ и Гаврии́л зело́ благоле́пнейший,/ и первостоя́телие Го́рних сил,/ Архистрати́зи А́нгельстии,/ учреди́телие на́ши <style>Днесь</style> бы́ша,/ пе́сни пе́сней повелева́юще нам пе́ти/ непристу́пней сла́ве Твое́й, Человеколю́бче,/ Е́йже мо́лятся непреста́нно за ду́ши на́ша.</p>
                <p>
                    <style>Сла́ва, глас 4:</style>
                </p>
                <p>О́гненными устна́ми/ пою́т Тя Херуви́ми, Христе́ Бо́же,/ безтеле́сными же усты́ немо́лчно славосло́вит Тя Арха́нгельский лик,/ Михаи́л же, Архистрати́г Вы́шних сил,/ побе́дную песнь непреста́нно прино́сит сла́ве Твое́й./ Той бо нас <style>Днесь</style> озари́ к торжеству́ све́тлому/ возбряца́ти досто́йне псало́мски хвалу́ трисвяту́ю бре́нными устна́ми,/ я́ко вся́ческая Твоего́ хвале́ния испо́лнишася,/ и подае́ши ми́ру тем ве́лию ми́лость.</p>
                <p><style>И ны́не, глас то́йже.</style></p>
                <p>
                    <style>Гео́ргия Никомиди́йскаго:</style>
                </p>
                <p><style>Днесь</style> Боговмести́мый храм — Богоро́дица,/ в храм Госпо́день приво́дится/ и Заха́рия Сию́ подъе́млет./ <style>Днесь</style> свята́я святы́х ра́дуются,/ и лик А́нгельский та́инственно торжеству́ет./ С ни́миже и мы, пра́зднующе, <style>Днесь</style> с Гаврии́лом возопии́м:/ ра́дуйся, Благода́тная, Госпо́дь с Тобо́ю,/ име́яй ве́лию ми́лость.</p>
                <p>
                    <style>На стихо́вне стихи́ры, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>А́нгельски в ми́ре торжеству́юще,/ су́щему на Престо́ле сла́вы Бо́гу седя́щему возопии́м песнь:/ Свят еси́, О́тче Небе́сный,/ Свят еси́, соприсносу́щщно<a type="note" xlink:href="#note88">88</a>
                    Сло́во,/ Свят еси́, и Ду́ше всесвяты́й.</p>
                <p>
                    <style>Стих:</style> Творя́й А́нгелы Своя́ ду́хи/ и слуги́ Своя́ пла́мень о́гненный.</p>
                <p>Небе́сным пе́рвствуя в дерзнове́нии мно́зем/ и предстоя́ Престо́лу стра́шному в сла́ве,/ самови́дче неизрече́нных,/ спаси́ ны, Михаи́ле Архистрати́же,/ су́щия в ну́ждах бед и напа́стей/ моли́твами твои́ми, мо́лимся.</p>
                <p>
                    <style>Стих:</style> Хвали́те Его́ вси А́нгели Его́,/ хвали́те Его́ вся си́лы Его́.</p>
                <p>Безпло́тных А́нгелов пе́рвый еси́/ и служи́тель Боже́ственнаго светозаре́ния о́наго,/ самови́дец же и таи́нник,/ спаси́ ны, Михаи́ле Архистрати́же,/ ле́тно<a type="note" xlink:href="#note89">89</a>
                    чту́щия тя благоче́стно/ и пою́щия Тро́ицу ве́рно.</p>
                <p>
                    <style>Сла́ва, и ны́не, глас 8. Иоа́нна мона́ха:</style>
                </p>
                <p>Я́ко чинонача́льник, и побо́рник,/ и А́нгелов началово́ждь, Архистра́тиже,/ вся́кия ну́жды и ско́рби,/ неду́гов и лю́тых грехо́в свободи́/ ве́рно воспева́ющия и моля́щия тя, сла́вне,/ я́ве<a type="note" xlink:href="#note90">90</a>
                    , я́ко невеще́ствен, Невеще́ственнаго зря,/ и непристу́пным Све́том Влады́чния сла́вы осия́емь:/ Той бо человеколю́бно плоть нас ра́ди от Де́вы прия́т,/ спасти́ восхоте́в челове́чество.</p>
                <p>
                    <style>Тропа́рь, глас 4: </style>Небе́сных во́инств: 
                    <style>два́жды. И </style>
                    Богоро́дице Де́во: 
                    <style>еди́ножды.</style></p>
                <p>
                    <style>Тропа́рь, глас 4:</style>
                </p>
                <p>Небе́сных во́инств Архистрати́зи,/ мо́лим вас при́сно мы, недосто́йнии,/ да ва́шими моли́твами оградите́ нас/ кро́вом крил невеще́ственныя ва́шея сла́вы,/ сохраня́юще ны, припа́дающия приле́жно и вопию́щия:/ от бед изба́вите ны,/ я́ко чинонача́льницы Вы́шних сил.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style> Бог Госпо́дь: 
                    <style>Тропа́рь:</style> Небе́сных во́инств: 
                    <style>два́жды. </style>
                    Сла́ва, и ны́не, 
                    <style>Богоро́дичен:</style> 
                    Е́же от ве́ка утае́ное:</p>
                <p>
                    <style>По 1-м стихосло́вии седа́лен, глас 1.</style>
                </p>
                <p><style>Подо́бен:</style> Гроб Твой, Спа́се:</p>
                <p>Престо́лу стра́шному предстоя́ще при́сно/ и све́тлыми заря́ми трисо́лнечнаго Божества́ осия́еми,/ просвети́те ны, грехо́вный мрак отгоня́юще,/ ваш собо́р пра́зднующия све́тло,/ и приле́жно моли́те изба́витися нам от бед, пресве́тлии моли́твенницы.</p>
                <p><style>Сла́ва, глас то́йже.</style></p>
                <p>
                    <style>Подо́бен:</style> Лик А́нгельский:</p>
                <p>Лик А́нгельский, Архистрати́га име́я, Боже́ственнаго Михаи́ла,/ с ним Святе́й Тро́ице приноша́ет<a type="note" xlink:href="#note91">91</a>
                    пе́ние,/ от не су́щих бо Соде́тель вся́ческих во́инства огнезра́чных чино́в сло́вом приведе́.</p>
                <p>
                    <style>И ны́не, Богоро́дичен:</style> 
                </p>
                <p>Упова́ние христиа́н, Пресвята́я Де́во,/ Его́же родила́ еси́, Бо́га, па́че ума́ и сло́ва,/ непреста́нно моли́ с Го́рними си́лами пода́ти оставле́ние грехо́в на́ших всех/ и исправле́ние жития́ ве́рою и любо́вию сла́вящим Тя.</p>
                <p>
                    <style>По 2-м стихосло́вии седа́лен, глас 2.</style>
                </p>
                <p><style>Подо́бен:</style> Егда́ снизше́л еси́:</p>
                <p>Посреде́ полко́в А́нгельских старе́йший яви́лся еси́,/ Михаи́ле Архистрати́же,/ Вы́шняго Царя́ непреста́нно моли́/ до́льних мучи́телей горды́ню низложи́ти./ И, я́ко име́я дерзнове́ние у Престо́ла огнезра́чнаго,/ моли́ за ны непреста́нно, рабы́ твоя́.</p>
                <p><style>Сла́ва, глас 4.</style></p>
                <p>
                    <style>Подо́бен:</style> Ско́ро предвари́:</p>
                <p>Херуви́ми и Серафи́ми, многоочи́тая Арха́нгелов служи́телей во́инства,/ со Властьми́ Престо́ли, Госпо́дьства, А́нгели, Си́лы же и Нача́ла/ мо́лят Тя, Творца́ на́шего, и Бо́га, и Влады́ку,/ да не пре́зриши моле́ния люде́й согреши́вших, Бо́же Многоми́лостиве.</p>
                <p>
                    <style>И ны́не, Богоро́дичен:</style> 
                </p>
                <p>Де́во Всенепоро́чная, Я́же пресу́щнаго Бо́га ро́ждшая,/ со Безпло́тными Того́ непреста́нно моли́/ оставле́ние прегреше́ний и исправле́ние жития́ да́ти нам пре́жде конца́,/ ве́рою и любо́вию пою́щим Тя по до́лгу, еди́на Всепе́тая.</p>
                <p>
                    <style>Велича́ние:</style>
                </p>
                <p>Велича́ем вас,/ Арха́нгели, и А́нгели, и вси Во́инства,/ Херуви́ми и Серафи́ми,/ сла́вящии Го́спода.</p>
                <p>
                    <style>По полиеле́и седа́лен, глас 8.</style>
                </p>
                <p><style>Подо́бен:</style> Прему́дрости:</p>
                <p>Небе́сных чино́в наста́вник,/ служи́тель же сла́вы Боже́ственныя досто́йно быв повеле́нием Зижди́теля твоего́,/ христиа́ном еси́ хода́тай спасе́ный,/ невеще́ственною твое́ю сла́вою земны́я назира́я./ Те́мже по до́лгу восхваля́ем тя вси,/ Боже́ственное твое́ <style>Днесь</style> воспева́юще торжество́, Михаи́ле Архистрати́же,/ моли́ Христа́ Бо́га грехо́в оставле́ние дарова́ти/ пра́зднующим любо́вию свято́е твое́ торжество́.</p>
                <p>
                    <style>Сла́ва, глас 4.</style>
                </p>
                <p><style>Подо́бен:</style> Ско́ро предвари́:</p>
                <p>А́нгельстии чи́ни со стра́хом предстои́т Престо́лу Твоему́, Влады́ко Христе́ Бо́же,/ и, и́же отту́ду заря́ми при́сно просвеща́еми, песнь Ти немо́лчно побе́днуто воспева́ют,/ и́хже свяще́нными моли́твами мир ми́ру да́руй/ и душа́м на́шим ве́лию ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Чи́стая, и Всенепоро́чная, и Неискусому́жная Де́во Ма́ти,/ Я́же еди́на безле́тнаго Сы́на и Сло́ва Бо́жия в ле́то поро́ждши,/ Сего́ со Безпло́тными честны́ми Небе́сными си́лами моли́/ дарова́ти нам очище́ние грехо́в и ве́лию ми́лость.</p>
                <p>
                    <style>Та́же степе́нна, 1-й антифо́н 4-го гла́са. Проки́мен: </style>Творя́й А́нгелы Своя́ ду́хи и слуги́ Своя́ пла́мень о́гненный. 
                    <style>Стих:</style> 
                    Благослови́, душе́ моя, Го́спода: Вся́кое дыха́ние: 
                    <style>Ева́нгелие от Матфе́я, зача́ло 52. Сла́ва: </style>
                    Моли́твами Арха́нгелов: 
                    <style>И ны́не: </style>
                    Моли́твами Богоро́дицы:</p>
                <p>
                    <style>По 50-м псалме́ стихи́ра, глас 6:</style>
                </p>
                <p>А́нгели Твои́, Христе́,/ Престо́лу вели́чества во стра́се предстоя́ще/ и Твои́м светоли́тием при́сно осиява́еми,/ в вы́шних песнопе́вцы Твои́/ и сове́та Твоего́ служи́телие,/ от <style>Тебе</style>́ низпосыла́еми,/ даю́т просвеще́ния душа́м на́шим.</p>
                <p>
                    <style>Кано́н Богоро́дицы, со ирмосо́м на 6, глас 8. Ирмо́с по два́жды: </style>Пои́м Го́сподеви, прове́дшему лю́ди Своя́: 
                    <style>пи́сан во Окто́ихе, во осмо́м гла́се. В неде́лю на у́трени тре́тий кано́н. И Безпло́тных два кано́на на 8. Пе́рвый кано́н, творе́ние Иоа́нна мона́ха, его́же краегране́сие: </style>
                    Да торжеству́ем, Богому́дрии, похвалу́ собо́ру Безпло́тных. 
                    <style>Глас 8.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Песнь возсле́м, лю́дие,/ чу́дному Бо́гу на́шему,/</emphasis>
                    <emphasis>свободи́вшему Изра́иля от рабо́ты,/ песнь побе́дную пою́ще и вопию́ще:/ пои́м Тебе́, Еди́ному Влады́це.</emphasis>
                </p>
                <p>Вси воспои́м, ве́рнии,/ вся управля́ющую невеще́ственныя Го́рних лико́в чинонача́лия, Тро́ицу несозда́нную:/ Свят, Свят, Свят еси́, вопию́ще, Бо́же Вседержи́телю.</p>
                <p>Положи́л еси́ тва́рей Нача́ло, существо́ Безпло́тное, Тво́рче А́нгелов,/ пречи́стый Твой Престо́л окружа́ющее, зва́ти Тебе́:/ Свят, Свят, Свят еси́, Бо́же Вседержи́телю.</p>
                <p>Ра́дуйся, Гаврии́ле, тайнови́дче Бо́жия воплоще́ния,/ Михаи́ле же, чино́в невеще́ственных первостоя́телю, непреста́нно зову́ще:/ Свят, Свят, Свят еси́, Бо́же Вседержи́телю.</p>
                <p>
                    <style>Богоро́дичен:</style> Трепе́щу та́инства, Христе́, Твоего́ снизхожде́ния,/ я́ко, И́же естество́м Бог, прия́л еси́ от Де́вы роди́тися я́ко Челове́к,/ да спасе́ши мир от рабо́ты проти́внаго.</p>
                <p>
                    <style>Други́й кано́н, творе́ние того́жде Иоа́нна мона́ха. Глас то́йже.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Колесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца, спасе́,/ песнь Бо́гови воспева́юща</emphasis>.</p>
                <p>У́мныя Безпло́тных чино́в ли́ки/ пе́сньми, я́ко служи́тели Боже́ственныя, прииди́те, восхва́лим, лик совоку́пльше,/ о на́шем спасе́нии непреста́нно моля́щияся и о покая́нии на́шем сра́дующияся.</p>
                <p>И́же А́нгелов началовожди́, и предъизбра́ннии, и чинонача́льницы све́тлии,/ Безпло́тныя умы́ <style>Днесь</style> воздви́жут к наверше́нию пра́здника све́тлыя их па́мяти,/ с ни́миже ку́пно ра́дуются челове́цы, пе́ние Тро́ице принося́ще.</p>
                <p>Да возвесели́мся со А́нгелы <style>Днесь</style>, челове́цы, духо́вне в ра́дости:/ Гаври́ил бо па́ки ны́не благовеству́ет Це́рквей соедине́ние/ и низложе́ние вся́кия проти́вныя е́реси/ в па́мяти Архистрати́гов.</p>
                <p>
                    <style>Богоро́дичен:</style> Ражда́еши су́щее па́че естества́, Пречи́стая,/ в Тебе́ все́льшееся О́тчее Сло́во Ду́хом Святы́м,/ во дву у́бо естества́х и хоте́ниих су́ща,/ во Ипоста́си же непрело́жно еди́ней,/ Ея́же и зрак целу́ем.</p>
                <p>
                    <style>Катава́сия:</style>
                    <emphasis>Отве́рзу уста́ моя́:</emphasis>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Страх Твой, Го́споди,/ всади́ в сердца́ раб Твои́х/ и бу́ди нам утвержде́ние,/ Тя во и́стине призыва́ющих.</emphasis>
                </p>
                <p>Кре́постию поста́вил еси́, Безсме́ртне, си́льныя,/ соверша́ющия всесвяту́ю Твою́ во́лю,/ Тебе́ в вы́шних всегда́ предстоя́щия.</p>
                <p>Таи́нники Твоего́ вочелове́чения и честна́го воста́ния,/ А́нгельския чинонача́льники, Христе́, за ны приими́ моля́щияся.</p>
                <p>А́нгелы приста́вил еси́ храни́тели челове́ком, я́ко Благоутро́бен,/ служи́тели же показа́л еси́, Христе́, спасе́ния Твои́х уго́дников.</p>
                <p>
                    <style>Богоро́дичен:</style> Неизрече́нно зачала́ еси́ Го́спода и Спа́са, Богоневе́сто,/ избавля́ющаго ны от лю́тых, Тя вои́стинне призыва́ющия.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты еси́ утвержде́ние притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
                </p>
                <p>А́нгелов перве́йший и Тро́ицы свет вторы́й/ яви́лся еси́ нам, Михаи́ле нача́льниче,/ ве́рно благохва́лящим тя.</p>
                <p>Заре́ю Боже́ственныя благода́ти Гаврии́л ве́рно исполни́ всю зе́млю,/ Бо́жие пропове́дав в пло́ти прише́ствие.</p>
                <p>Сопру́г приснопева́емый и светоза́рная дво́ице невеще́ственная, све́ты Бо́жия,/ ве́рно соверша́ющия ва́шу па́мять покажи́те.</p>
                <p>
                    <style>Богоро́дичен:</style> Воспе́ Иса́ия Твое́, е́же па́че ума́, Чи́стая, рождество́,/ пою́ и аз, да о́наго получу́ очище́ния.</p>
                <p>Седа́лен, глас 8.</p>
                <p>
                    <style>Подо́бен:</style> Повеле́нное:</p>
                <p>Небе́сных нача́льницы и первостоя́телие высокопресто́льных и стра́шных,/ Боже́ственныя сла́вы Миха́иле и Гаврии́ле Архистрати́зи,/ А́нгелов чинонача́льницы, со все́ми Безпло́тными,/ о служи́телие Влады́чни!/ О ми́ре непреста́нно моля́щеся,/ испроси́те оставле́ние прегреше́ных на́ми,/ и ми́лость, и благода́ть обрести́ в день су́дный.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Богоблагода́тная, Чи́стая, Благослове́нная,/ благоутро́бия ра́ди щедро́т из Тебе́ Ро́ждшагося/ с вы́шними Си́лами, и Арха́нгелы, и все́ми Безпло́тными моли́ непреста́нно/ пода́ти нам пре́жде конца́ ми́лостивно проще́ние грехо́в/ и жития́ исправле́ние, я́ко да обря́щем ми́лость.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Всел еси́ на ко́ни, апо́столы Твоя́, Го́споди,/ и прия́л еси́ рука́ма Твои́ма узды́ их,/ и спасе́ние бысть ежде́ние Твое́/ ве́рно пою́щим:/ сла́ва си́ле Твое́й, Го́споди.</emphasis>
                </p>
                <p>Всел еси́ на А́нгелы, я́коже на ко́ни, Человеколю́бче,/ и прия́л еси́ руко́ю Твое́ю брозды́ их,/ и спасе́ние бысть ежде́ние Твое́ непреста́нно вопию́щим:/ сла́ва си́ле Твое́й, Го́споди.</p>
                <p>Покрыва́ет А́нгелы доброде́тель Твоя́, Человеколю́бче,/ и земли́ исполня́ет концы́ Твоего́ сла́внаго, Безнача́льне, Боже́ственнаго хвале́ния,/ с ни́ми Тебе́ вопию́щи:/ сла́ва си́ле Твое́й, Го́споди.</p>
                <p>Изше́л еси́, Ще́дре, на спасе́ние люде́й Твои́х, Христе́,/ созыва́еши же дру́ги, Си́лы Твоя́,/ и весе́лие бысть прише́ствие Твое́ ве́рно Тебе́ вопию́щим:/ сла́ва си́ле Твое́й, Го́споди.</p>
                <p>
                    <style>Богоро́дичен:</style> Де́ва и Ма́ти преесте́ственно яви́лася еси́, Всечи́стая,/ я́ко Бо́га, Того́жде и Челове́ка Хри́ста, ро́ждшая./ Ему́же со стра́хом вопию́т А́нгельския чи́ни:/ сла́ва си́ле Твое́й, Го́споди.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты моя кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́и́ сла́ва, Человеколю́бче.</emphasis>
                    <emphasis/>
                </p>
                <p>Во Иерихо́не яви́ся си́лы Госпо́дни Архистрати́г вою́ющему дре́вле Иису́су Нави́ну,/ победотвори́ и побо́рствуя, Михаи́л вели́кий, Безпло́тных нача́льник сый,/ от него́же прие́м си́лу, слуга́ Госпо́день,/ копие́м плени́в, ят сопоста́ты.</p>
                <p>Нача́льник не́когда Безпло́тных сил яви́ся, носи́ ча́да благове́щения,/ Заха́рии иере́ю Гаврии́л вели́кий и Боже́ственный и́стинно Арха́нгел,/ те́мже глас Словесе́ роди́выйся Иоа́нн отцу́ своему́ глас проглаго́лания отдае́т.</p>
                <p>Ра́дуются ра́достию вси концы́ земни́и <style>Днесь</style>,/ честну́ю па́мять пра́зднующе Арха́нгелов Твои́х, Бо́же,/ Михаи́ла Боже́ственнаго и Гаврии́ла Богому́драго;/ сра́дуется же ку́пно и весь А́нгельский чин,/ я́ко сохраня́ется мир покро́вом их.</p>
                <p>
                    <style>Богоро́дичен:</style> Еди́на Чи́стая пребыла́ еси́ и по рождестве́,/ еди́на то́кмо яви́лася еси́ Безму́жная, млеко́м пита́ющая Сло́во О́тчее и́стинное,/ Ду́хом Святы́м прие́мшее ра́бий зрак по нам, Де́во Богоро́дице,/ Его́же, Боже́ственное чту́ще зра́ка подо́бие, почита́ем.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>От но́щи неве́дения/ по душелови́тельному пути́ при́сно блудя́щаго,/ све́том ра́зума Твоего́, Го́споди, преднаставля́я мя,/ на стезю́ за́поведеи́ Твои́х напра́ви.</emphasis>
                </p>
                <p>Невозвра́тным жела́нием при́сно к высоте́,/ к тебе́, Христе́, носи́ми, кра́йнейшему всех жела́ний,/ А́нгельския си́лы непреста́нно Тя сла́вят.</p>
                <p>Ты у́мныя по существу́, нетле́нныя благода́тию Твоею́, Христе́,/ устро́ил еси́ песнопе́вцы Твоего́ вели́чества,/ А́нгелы Твоя́ по о́бразу соде́лав, Непостижи́ме.</p>
                <p>Ты непрекло́нны на го́ршее к Тебе́ приближе́нием, Христе́,/ сохрани́л еси́ Твоя́ слуги́,/ исто́чник бо бла́гости Ты еси́,/ благотвори́ши досто́йно Тебе́ служа́щия.</p>
                <p>
                    <style>Богоро́дичен:</style> Умерщвле́нную мою́ ду́шу страстьми́ ме́рзкими, Всенепоро́чная, оживи́,/ жи́зни Храни́теля ро́ждшая,/ и к стези́ ве́чней, и блаже́нней жи́зни упра́ви.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мый,/</emphasis>
                    <emphasis>и покры́ла мя есть чужда́я тьма́, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
                </p>
                <p>Непокаря́ющуся дре́вле Бо́жиим неизрече́нным/ и Боже́ственным чудесе́м Валаа́му волхву́,/ на распу́тии А́нгел, ослу́ яви́вся, стра́шно обличи́/ и, слове́сно живо́тное показа́в, естества́ премени́ позна́ние.</p>
                <p>Я́ту бы́вшу Петру́ и в темни́це пребыва́ющу,/ А́нгел яви́ся Бо́жий, от рук И́родовых, и уз, и сме́рти избавля́я./ Те́мже, прииди́те вси, я́ко душ храни́тели Божестве́нныя,/ му́дрыя Арха́нгелы да почти́м.</p>
                <p>Бра́ней крамолы́, А́нгели, Арха́нгели, Боже́ственныя си́лы Бо́жия,/ и церко́вныя е́реси, и вся собла́зны ва́шими разреши́те к Бо́гу при́сными мольба́ми/ и нас в ми́ре соблюди́те.</p>
                <p>
                    <style>Богоро́дичен:</style> Во дву существа́х Еди́наго Тя ве́мы, Бо́га тва́ри,/ де́йствы обе́ма и хоте́нии су́ща несли́тна, Сы́на Бо́жия, от жены́ плоть прии́мша,/ Ея́же о́браз почита́ем на дщи́цах.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Ио́ну в ки́те, Го́споди,/ еди́наго всели́л еси́,/ мене́ же, свя́заннаго мре́жами вра́жиими,/ я́ко от тли о́наго, спаси́.</emphasis>
                </p>
                <p>Благоле́пне от не су́щих, Го́споди,/ сло́вом Твои́м приве́л еси́ существа́ Небе́сных безсме́ртных во́инств,/ светови́дны ты́я соде́ловая.</p>
                <p>Таи́нницы честни́и Бо́жия хвале́ния бы́сте, Безпло́тнии,/ гра́ждане небе́сныя и Боже́ственныя и́стинно ски́нии,/ Творцу́ досто́йно служа́ще.</p>
                <p>Безпло́тных чи́ни у́мнии/ Тя, Сы́не Бо́жий пребезнача́льный, хва́лят непреста́нно/ и славосло́вят, я́ко Творца́ и Созда́теля вся́ческих.</p>
                <p>
                    <style>Богоро́дичен:</style> Со Отце́м в вы́шних, Пречи́стая, безнача́льне седя́щаго,/ на объя́тиих Твои́х восклони́ти сподо́билася еси́:/ Его́же нам пода́ждь, Чи́стая, рабо́м Твои́м, Ми́лостива.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Очи́сти мя, Спа́се,/ мно́гя бо беззако́ния моя́,/ и из глубины́ зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                </p>
                <p>Я́ко о́гнь, и пла́мень, и свет, Безпло́тныя су́щия,/ от веще́ственныя тли умо́м восперя́еми,/ бре́нными устна́ми невеще́ственныя со страхо́м пе́сньми да почти́м.</p>
                <p>Умертви́те страсте́й бу́ри, Арха́нгели,/ и утиши́те с ни́ми возмуще́ния вся на ве́ру,/ святи́и Тро́ицы су́ще огнезра́чнии Архистрати́зи.</p>
                <p>Арха́нгели Бо́жии, Безпло́тных нача́льницы,/ предста́тельством ва́шим от вся́кия е́реси нас сохрани́те,/ Михаи́ле нача́льниче и Гаврии́ле, Архистрати́зи.</p>
                <p>
                    <style>Богоро́дичен:</style> Из утро́бы яви́лся еси́ во́лею, от Неискусому́жныя воплоща́емь,/ безпло́тен сый, я́ко Бог, Христе́,/ плотоно́сец же, я́ко Челове́к, был еси́./ Его́же подо́бия, ве́рнии, вид почита́ем.</p>
                <p>
                    <style>Конда́к, глас 2:</style>
                </p>
                <p>Архистрати́зи Бо́жии,/ служи́телие Боже́ственныя сла́вы,/ А́нгелов нача́льницы и челове́ков наста́вницы,/ поле́зное нам проси́те и ве́лию ми́лость,/ я́ко Безпло́тных Архистрати́зи.</p>
                <p>
                    <style>И́кос:</style>
                </p>
                <p>Рекл еси́, Человеколю́бче, в писа́ниих Твои́х/ мно́жеству ра́доватися А́нгелов на Небеси́/ о челове́це еди́ном ка́ющемся, Безсме́ртне./ Те́мже мы, и́же в беззако́ниих, Безгре́шне,/ еди́не Сердцеве́дче,/ Тя моли́ти всегда́ дерза́ем, я́ко Благоутро́бнаго,/ уще́дрити и низпосла́ти недосто́йным умиле́ние, Влады́ко,/ подая́й нам проще́ние:/ о всех бо нас мо́лятся Тебе́ Безпло́тных Архистрати́зи.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
                </p>
                <p>Све́ты яви́л еси́, Ще́дре, А́нгелов Твои́х невеще́ственное существо́,/ неизрече́ннаго све́та исполня́еми непреста́нно,/ благослове́н еси́, зову́щия, Бо́же, во ве́ки.</p>
                <p>Ему́же предстоя́т непреста́нно, служа́ще, тьмы А́нгелов,/ ли́ца же зре́ти не терпя́т зре́ния,/ благослове́н еси́, зову́ще, Го́споди Бо́же, во ве́ки.</p>
                <p>Сло́вом Твои́м Ипоста́сным А́нгельское естество́ соде́лал еси́,/ освяти́в же Боже́ственным Ду́хом,/ Тро́ицу Богосло́вити научи́л еси́, Бо́же, во ве́ки.</p>
                <p>Тро́ичен: Три у́бо, у́мствующе, Ипоста́си<a type="note" xlink:href="#note92">92</a>
                    , неопи́санное сла́вим Существо́,/ Отца́, Сло́ва со Ду́хом, вопию́ще:/ благослове́н еси́, Го́споди Бо́же, во ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
                </p>
                <p>С ли́ки Безпло́тных и челове́ческий род,/ прииди́те, поклони́мся в благознамени́тый день сей,/ па́мять соверша́юще му́дрых Арха́нгелов Христо́вых,/ Свят, Свят, Свят, пою́ще, Бо́же оте́ц на́ших.</p>
                <p>Я́ко страннолюби́вии дре́вле, Авраа́м Богови́дец и Лот сла́вный, учреди́ша А́нгелы/ и обрето́ша обще́ние со А́нгелы, зову́ще:/ Свят, Свят, Свят еси́, Бо́же оте́ц на́ших.</p>
                <p>Мано́ю до́блественному и Тови́ту прему́дрому яви́шася А́нгели,/ воздаю́ще натрижне́ния<a type="note" xlink:href="#note93">93</a>
                    жития́ по досто́инству;/ и отроко́в А́нгел угаси́ пла́мень иногда́,/ в пещи́ о́гненней су́щих.</p>
                <p>
                    <style>Богоро́дичен:</style> Все на́ше по существу́ от Де́вы поне́сл еси́, кроме́ измене́ния, Иису́се,/ естествы́ сугу́ба, но еди́наго Ипоста́сию, оте́чески Тя пропове́дуем,/ Его́же и вид ве́рно почита́ем, изобразу́юще.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>На горе́ святе́й просла́вльшася,/ и в купине́ огне́м/ Присноде́вы Моисе́ови та́йну я́вльшаго,/ Го́спода по́йте/ и превозноси́те во вся ве́ки.</emphasis>
                    <emphasis/>
                </p>
                <p>А́нгельскому поревну́им житию́, и мы́сли впери́м к высоте́,/ и с ни́ми невеще́ственно воспои́м Го́спода,/ пою́ще и превознося́ще во вся ве́ки.</p>
                <p>Лико́вственницы ликова́ния Небе́снии,/ Престо́л обстоя́ще сла́вы,/ о́крест Бо́га же всегда́ обраща́ющеся,/ А́нгели пою́т и превозно́сят Его́ во вся ве́ки.</p>
                <p>Невеще́ственнаго огня́ творя́щей пла́мень,/ на высоте́ непреста́нно служа́щия, и А́нгелы ду́хи явля́ющей,/ Тро́ице покланя́емся и славосло́вим во вся ве́ки.</p>
                <p>
                    <style>Богоро́дичен:</style> Ему́же на Небеси́ предстоя́т с тре́петом тьмы А́нгел и Арха́нгел,/ Того́ на объя́тиих носи́ти сподо́билася еси́, Богоро́дице,/ моли́ спасти́ся славосло́вящим Его́ во вся ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Седмери́цею пещь/ халде́йский</emphasis>
                    <emphasis>мучи́тель/ Богочести́вым неи́стовно разжже́,/ си́лою же лу́чшею спасе́ны сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                </p>
                <p>Нача́льник А́нгелов бысть Михаи́л Арха́нгел,/ но сла́вится с ним светле́е таи́нник благода́ти и Де́вы обручи́тель честны́й,/ воево́да Безпло́тных, досто́йно ра́дость предвозвеща́я, Гаврии́л, вопию́щим:/ лю́дие, превозноси́те Христа́ во вся ве́ки.</p>
                <p>А́нгельския чи́ны в разли́чном зра́це уви́дев,/ Иезеки́иль, предсказу́я, пропове́даше:/ в ни́хже шестокри́льнии Серафи́ми предстояху́,/ и Херуви́ми многоочи́тии окружа́ху,/ с ни́миже Арха́нгелы пресве́тлыя зри́ще,/ Христа́ славосло́вящия во вся ве́ки.</p>
                <p>Я́ко стра́шно прише́ствие втора́го седа́лища Твоего́ явленнотворя́,/ Дании́л предглаго́лаше:/ я́ко престо́ли поста́вишася, и Ве́тхий седя́ше, и тьмы А́нгелов ввожда́ше,/ со стра́хом предстоя́щия и гла́сы немо́лчными вопию́щия Тро́ице во вся ве́ки.</p>
                <p>
                    <style>Богоро́дичен:</style> Отцу́ и Ду́ху Единосу́щное, Сло́во во́лею яви́ся,/ и нам, из Де́вы, сообра́зен,/ не смеси́в в друг дру́га, я́же стра́шнаго соедине́ния:/ Еди́н бо и То́йжде во обои́х показу́ется,/ во дву существа́х и Еди́ной Ипоста́си./ Его́же ны́не подо́бия о́бразу покланя́емся.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Уста́вы прешла́ еси́ естества́,/ Соде́теля заче́нши и Го́спода,/ и дверь спасе́ния ми́рови была́ еси́./ Тем Тя, Богоро́дице,/ непреста́нно велича́ем.</emphasis>
                    <emphasis/>
                </p>
                <p>Тя, неизрече́нно соедини́вшаго небе́сным, Христе́, земна́я/ и еди́ну Це́рковь соверши́вша А́нгелов и челове́ков,/ непреста́нно велича́ем.</p>
                <p>А́нгели же и Арха́нгели,/ Престо́ли, Вла́сти и Госпо́дьства,/ Нача́ла же и Си́лы, Херуви́ми и Серафи́ми,/ с Богоро́дицею о ми́ре моли́теся.</p>
                <p>Всех предста́телие показу́ющиися, Михаи́л с Гаврии́лом,/ посети́те от любве́ чту́щия всепра́зднственную па́мять ва́шу и ве́рно воспева́ющия:/ спаса́йте от вся́каго обстоя́ния.</p>
                <p>
                    <style>Богоро́дичен:</style> Ра́дуйся, свята́я Богоневе́сто!/ Ра́дуйся, Свет ми́ру ро́ждшая ве́рным!/ Ра́дуйся, стено́ и покро́ве всех нас:/ Бо́га, я́ко Благоде́теля, за ны непреста́нно моли́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
                </p>
                <p>Неду́гующих, и пла́вающих, и су́щих в ну́ждах/ ко спасе́нию побо́рницы яви́стеся,/ Безпло́тных пе́рвии, Михаи́ле и Гаврии́ле.</p>
                <p>Сил и Престо́лов Боже́ственных слико́вственник,/ я́ко Воево́да А́нгельский и таи́нник Бо́жий,/ о нас Спа́су, Гаврии́ле, моли́ся.</p>
                <p>Я́ко храни́телие ми́ра и Це́ркве/ и чинонача́льницы Вы́шних сил,/ о нас Спа́са умоли́те.</p>
                <p>
                    <style>Богоро́дичен:</style> Согла́сно, Богоро́дице, Тя славосло́вим,/ я́ко от страсте́й и бед спасае́ши ны/ и на́ша моле́ния во благи́х исполня́еши.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>О́гненных, Архистрати́же, слуг предста́тельство от Отца́ прия́л еси́, Михаи́ле, све́тов,/ тем и сия́ние Того́ сла́вы сия́ющее и́маши,/ окру́г пречи́стаго Престо́ла ты предстоя́,/ я́ко пе́рвый Невеще́ственных чино́в.</p>
                <p>
                    <style>Сла́ва:</style> 
                </p>
                <p>
                    <style>Подо́бен:</style> Со ученики́:</p>
                <p>Невеще́ственных Сил, Арха́нгел и А́нгел,/ Госпо́дьств, и Престо́л, и Нача́л предста́тель пред Бо́гом постоя́нный,/ Архистрати́же Боже́ственне, Михаи́ле пресла́вне,/ нестерпи́мому бо Престо́лу предстоя́й,/ покры́й, соблюди́, сохрани́ и спаси́ вся, ве́рою тя почита́ющия,/ мирска́го предста́теля.</p>
                <p>
                    <style>И ны́не, Богоро́дичен:</style> 
                </p>
                <p>Честне́йшая еси́ Херуви́м сла́вных и Серафи́м, Всепе́тая,/ стра́шных без сравне́ния сла́внейшая/ и всех святы́х А́нгел святе́йшая, Пречи́стая:/ Зижди́теля бо всех пло́тски неизрече́нно родила́ еси́, Богоро́дице./ Его́же моли́ рабо́м Твои́м разреше́ние дарова́ти прегреше́ний.</p>
                <p>
                    <style>На хвали́тех стихи́ры на 4, глас 1.</style>
                </p>
                <p><style>Подо́бен:</style> Небе́сных чино́в:</p>
                <p>Небе́сных чино́в я́ко преднача́льника/ и су́щих на земли́ челове́ков кре́пкаго тя предста́теля,/ храни́теля же и изба́вителя/ воспева́ем ве́рно, Михаи́ле Архистрати́же,/ моля́щеся вся́кия тлетво́рныя боле́зни нас изба́вити.</p>
                <p>Чинонача́льник сый го́рних Боже́ственных сил/ <style>Днесь</style> созыва́ет челове́ческия ли́ки/ еди́н со А́нгелы све́тлый пра́здник соста́вити/ собо́ра их Боже́ственнаго/ и ку́пно песнь Бо́гу воспе́ти трисвяту́ю.</p>
                <p>Под кров Боже́ственных ны крил твои́х прибега́ющия ве́рою,/ Михаи́ле, Боже́ственный у́ме,/ соблюда́й и покрыва́й чрез все житие́./ И в час, Арха́нгеле, сме́ртный, стра́шный/ ты предста́ни помо́щник всем нам благоприе́мнейший.</p>
                <p>
                    <style>Глас 4. Ефре́ма Кари́йскаго:</style>
                </p>
                <p>Трисо́лнечныя лучи́,/ Боже́ственным Све́том осиява́еми, Архистрати́зи,/ невеще́ственных озаря́ете чинонача́лия,/ я́коже свет, белообра́зне показу́ющеся в вы́шних,/ огнь облиста́ете в ми́ре непристу́пнаго Божества́./ Тем и трисвяту́ю песнь пла́менными устна́ми непреста́нно пое́те:/ Свят, Свят, Свят еси́, Бо́же наш, сла́ва Тебе́.</p>
                <p>
                    <style>Сла́ва, глас 5:</style>
                </p>
                <p>Иде́же осеня́ет благода́ть твоя́, Арха́нгеле,/ отту́ду диа́воля прого́нится си́ла,/ не терпи́т бо све́та твоего́ ви́дети спады́й денни́ца./ Тем мо́лим тя,/ огнено́сныя его́ стре́лы, я́же на ны дви́жимыя,/ угаси́ хода́тайством твои́м,/ избавля́я нас от собла́знов его́,/ достохва́льный Михаи́ле Архистрати́же.</p>
                <p>
                    <style>И ны́не, Богоро́дичен:</style> 
                </p>
                <p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый, сте́ну необори́мую,/ тве́рдую предста́тельницу/ и прибе́жище душ на́ших.</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны 1-го кано́на песнь 3-я и 2-го песнь 6-я. Проки́мен, глас 4: </style>Творя́й А́нгелы Своя́ ду́хи и слуги́ Своя́ пла́мень о́гненный. 
                    <style>Стих:</style> 
                    Благослови́, душе́ моя, Го́спода: 
                    <style>Апо́стол ко Евре́ем, зача́ло 305. </style>
                    Аллилу́ия, 
                    <style>глас 2: </style>
                    Хвали́те Го́спода вси А́нгели Его́: 
                    <style>Ева́нгелие от Луки́, зача́ло 41. Прича́стен: </style>
                    Творя́й А́нгелы Своя́ ду́хи:</p>
                <p>
                    <strong>Собор Архистратига Михаила и прочих Небесных Сил бесплотных. </strong>Святые Ангелы обитают на Небе, в мире невидимом, духовном. Там вечный Престол Всевышнего, который окружают все Силы Небесные, озаряемые от Него светом невечерним.
                    </p>
                <p>Почитание святых Ангелов в Церкви Божией столь же древнее, как и сама Церковь. Оно не прекращается, начиная с первых времен бытия мира. В Ветхом Завете пророк Моисей, получивший от Бога заповеди, в то же время принял от Него повеление поставить во Святая Святых золотые изображения Херувимов (<a xlink:href="https://azbyka.ru/biblia/?Ex.37:7-9&amp;c~r&amp;rus">Исх. 37:7-9</a>). В образе Ангелов многократно являлся Сам Бог. Явления святых Ангелов всегда возбуждали в людях высокое благоговение, и места этих явлений были священны.</p>
                <p>В Святой Апостольской Церкви непрерывно совершается призывание святых Ангелов и воздается им благоговейное почитание.</p>
                <p>Празднование Собора Архистратига Божия Михаила и прочих Небесных Сил бесплотных установлено в начале IV века на Поместном Лаодикийском Соборе, бывшем за несколько лет до I Вселенского Собора. Лаодикийский Собор 35-м правилом осудил и отверг еретическое поклонение Ангелам как творцам и правителям мира и утвердил православное их почитание.</p>
                <p>Чины Ангельские разделяются на три иерархии — высшую, среднюю и низшую. Каждую иерархию составляют три чина. В высшую иерархию входят: Серафимы, Херувимы и Престолы. Ближе всех Пресвятой Троице предстоят шестикрылатые Серафимы (Пламенеющие, Огненные) (<a xlink:href="https://azbyka.ru/biblia/?Is.6:2&amp;c~r&amp;rus">Ис. 6:2</a>). Они пламенеют любовью к Богу и других побуждают к ней.</p>
                <p>После Серафимов Господу предстоят многоочитые Херувимы (<a xlink:href="https://azbyka.ru/biblia/?Gen.3:24&amp;c~r&amp;rus">Быт. 3:24</a>). Их имя значит: излияние премудрости, просвещение, ибо через них, сияющих светом Богопознания и разумения тайн Божиих, ниспосылается премудрость и просвещение для истинного Богопознания.</p>
                <p>За Херувимами предстоят Богоносные по благодати, данной им для служения, Престолы (<a xlink:href="https://azbyka.ru/biblia/?Col.1:16&amp;c~r&amp;rus">Кол. 1:16</a>), таинственно и непостижимо носящие Бога. Они служат правосудию Божию.</p>
                <p>Среднюю Ангельскую иерархию составляют три чина: Господства, Силы и Власти.</p>
                <p>Господства (<a xlink:href="https://azbyka.ru/biblia/?Col.1:16&amp;c~r&amp;rus">Кол. 1:16</a>) владычествуют над последующими чинами Ангелов. Они наставляют поставленных от Бога земных властителей мудрому управлению. Господства учат владеть чувствами, укрощать греховные вожделения, порабощать плоть духу, господствовать над своей волей, побеждать искушения.</p>
                <p>Силы (<a xlink:href="https://azbyka.ru/biblia/?1Pet.3:22&amp;c~r&amp;rus">1Пет. 3:22</a>) исполняют волю Божию. Они творят чудеса и ниспосылают благодать чудотворения и прозорливости угодникам Божиим. Силы помогают людям в несении послушаний, укрепляют в терпении, подают духовную крепость и мужество в прохождении жизненного подвига.</p>
                <p>Власти (<a xlink:href="https://azbyka.ru/biblia/?1Pet.3:22&amp;c~r&amp;rus">1Пет. 3:22</a>; <a xlink:href="https://azbyka.ru/biblia/?Col.1:16&amp;c~r&amp;rus">Кол. 1:16</a>) подают благодать укрощать силу диавола. Они отражают от людей бесовские искушения, утверждают подвижников, оберегают их, помогают людям в борьбе со злыми помыслами.</p>
                <p>В следующую иерархию входят три чина: Начала, Архангелы и Ангелы.</p>
                <p>Начала (<a xlink:href="https://azbyka.ru/biblia/?Col.1:16&amp;c~r&amp;rus">Кол. 1:16</a>) начальствуют над низшими Ангелами, направляя их к исполнению Божественных повелений. Им поручено управлять вселенной, охранять страны, народы, племена. Начала наставляют людей воздавать каждому честь, подобающую его званию. Учат начальствующих исполнять должностные обязанности не ради личной славы и выгод, а ради славы Божией и для пользы ближних.</p>
                <p>Архангелы (<a xlink:href="https://azbyka.ru/biblia/?1Thes.4:16&amp;c~r&amp;rus">1Сол. 4:16</a>) благовествуют о великом и преславном, открывают тайны веры, пророчества и разумение воли Божией, укрепляют в людях святую веру, просвещая их ум светом Святого Евангелия.</p>
                <p>Ангелы (<a xlink:href="https://azbyka.ru/biblia/?1Pet.3:22&amp;c~r&amp;rus">1Пет. 3:22</a>) наиболее близки к людям. Они возвещают волю Божию, наставляют людей к добродетельной и святой жизни. Они хранят верующих и удерживают от греховных падений, восставляют падших, никогда не оставляют нас и всегда готовы помочь, если мы пожелаем.</p>
                <p>Все чины Небесных Сил носят общее название Ангелов — по сути своего служения. Ангел — значит вестник, посланник. Господь открывает Свою волю высшим Ангелам, а они просвещают низших.</p>
                <p>Над всеми девятью чинами поставлен Господом святой Архистратиг Михаил (имя его в переводе с еврейского — «кто, как Бог») — верный служитель Божий, ибо он низринул с Неба возгордившегося Денницу с другими падшими духами. Обращаясь к остальным Ангельским Силам, он воскликнул: «Вонмем! Станем добре пред Создателем нашим и не помыслим неугодного Богу!»</p>
                <p>С древних времен прославлен своими чудесами Архангел Михаил на Руси. Предстательства за города русские Пресвятой Царицы Небесной всегда осуществлялись Ее явлениями с Воинством Небесным, под предводительством Архистратига. Благодарная Русь воспела Пречистую Богородицу и Архангела Михаила в церковных песнопениях.</p>
                <p>Из Священного Писания и Священного Предания известны также Архангелы: Гавриил — крепость (сила) Божия, провозвестник и служитель Божественного всемогущества (<a xlink:href="https://azbyka.ru/biblia/?Act.8:26&amp;c~r&amp;rus">Деян. 8:26</a>; <a xlink:href="https://azbyka.ru/biblia/?Lk.1:26&amp;c~r&amp;rus">Лк. 1:26</a>); Рафаил — врачевание Божие, целитель человеческих недугов (<a xlink:href="https://azbyka.ru/biblia/?Tov.3:17,12:15&amp;c~r&amp;rus">Тов. 3:17, 12:15</a>); Уриил — огонь или свет Божий, просветитель (<a xlink:href="https://azbyka.ru/biblia/?3Ezr.5:20&amp;c~r&amp;rus">3Езд. 5:20</a>); Салафиил — молитвенник Божий, побуждающий к молитве (<a xlink:href="https://azbyka.ru/biblia/?3Ezr.5:16&amp;c~r&amp;rus">3Езд. 5:16</a>); Иегудиил — славящий Бога, укрепляющий труждающихся для славы Господней и ходатайствующий о воздаянии им за подвиги; Варахиил — раздаятель благословения Божия на добрые дела, ходатай, испрашивающий людям милости Божии; Иеремиил — возвышение к Богу (<a xlink:href="https://azbyka.ru/biblia/?3Ezr.4:36&amp;c~r&amp;rus">3Езд. 4:36</a>).</p>
                <p>Блаженство Ангелов состоит в лицезрении Бога, в созерцании Его славы. Ангелы знают Бога непосредственно. Они «выну видят лице Его» (<a xlink:href="https://azbyka.ru/biblia/?Mt.18:10&amp;c~r&amp;rus">Мф. 18:10</a>). Но этим непосредственным созерцанием совершенств Божественных не ограничиваются познания Ангелов. Они видят Бога и в природе тварной. Они хвалили Господа Творца «гласом велиим» в то время, когда сотворены были звезды и другие светила небесные (<a xlink:href="https://azbyka.ru/biblia/?Job.28:7&amp;c~r&amp;rus">Иов. 28:7</a>). Пред их умными очами открывается как мироправление Божие, так и Домостроительство нашего спасения. Но таинство Искупления остается непостижимым и для Ангелов, а также и день последнего Суда, когда «приидет Сын Человеческий в славе Своей и вси святии Ангели с Ним» (<a xlink:href="https://azbyka.ru/biblia/?Mt.25:31&amp;c~r&amp;rus">Мф. 25:31</a>). Не выходя за пределы разумения, им назначенного, они предстоят благоговейно пред Престолом Божиим и непрестанно славословят дивное Имя Его. В этом славословии состоит вся жизнь их по отношению к Богу.</p>
                <p>По примеру Ангелов и мы можем углубляться, по мере сил наших, в тайны Божественного мироздания и мироправления. У нас есть ум, познающий Бога в природе видимой и духовной. Судьбы Божии в мире сотворенном постигаются и нами. Повсюду мы можем видеть премудрость, благость и всемогущество Божие, и благоговеть пред Его совершенствами. Особенно должны благоговеть мы пред тайной Домостроительства нашего спасения.</p>
                <p>Ангелы со страхом и трепетом предстоят пред Престолом Божиим; и мы должны со страхом соделывать наше спасение. Славословие Божие да будет постоянным и вечным занятием нашим, вместе с Ангелами, в Царстве Отца Небесного.</p>
                <p>Кроме исполнения обязанностей к Богу, мы можем подражать Ангелам и в исполнении обязанностей их к людям. Ангелы посылаются в помощь людям, особенно тем, которые желают наследовать спасение (<a xlink:href="https://azbyka.ru/biblia/?Hebr.1:14&amp;c~r&amp;rus">Евр. 1:14</a>). Они служат нам во всех наших нуждах, душевных и телесных. Нужно ли кому избавиться от врагов, нападающих на нас, Ангелы Господни, ополчаются «окрест боящихся Его» для их избавления (<a xlink:href="https://azbyka.ru/biblia/?Ps.33:8&amp;c~r&amp;rus">Пс. 33:8</a>). Желает ли кто освободиться от болезней и других скорбей,— Господь посылает Ангела, исцеляющего и спасающего. Нужно ли удалить кого от несчастья, греха и соблазна,— Ангел является освободителем и спасителем. На скрижалях священной истории мы видим многочисленные примеры, в которых Ангелы представляются благодетелями рода человеческого, помощниками, наставниками и руководителями.</p>
                <p>Ангелы Божии, как чистый духовный свет, устраняются от нас, когда греховная тьма облекает наши души. Как в мире видимом лучи солнца при всем своем блеске и сиянии не проникают грубейших тел, так и в невидимом — Ангелы Божии, заимствующие свой свет от Присносущного Солнца, от Самого Источника Света, являются лишь чистым душам. Как огонь возжигается от огня, свет от света, так и духовное соприкосновение к нам Ангельского света делается ощутительным только тогда, когда в духе нашем возгорается огонь чистой любви к Богу и свет веры.</p>
                <p>Они приближаются к нам по мере того, как мы приближаемся к Богу, и удаляются от нас, когда мы удаляемся от Бога.</p>
                <p>Они не могут изливать своих сил там, где начинается темная область, ибо «что общего у света с тьмою?» (<a xlink:href="https://azbyka.ru/biblia/?2Cor.6:14&amp;c~r&amp;rus">2Кор. 6:14</a>). Настоящая жизнь наша есть непрестанная и продолжительная брань. Мы находимся здесь между двумя противоположностями: между Небом и адом, между Жизнью и смертью, между Светом и тьмою. Небесные Ангелы действуют в сынах Света, хотящих наследовать спасение, а дух злобы поднебесный — в сынах противления. И те, и другие силы постоянно стремятся привлечь нас к себе, поскольку свободная воля человека может и противоборствовать, и последовать этому влечению.</p>
                <p>Как для нашего внешнего благосостояния необходимо, чтобы одни были руководителями других, чтобы мудрые вразумляли неразумных, имеющие от Бога дарованную власть ограждали и защищали слабых от насилий и притеснений врагов, так и для устроения нашего внутреннего состояния необходимо, чтобы Ангелы, предстоящие Престолу Божию, облегчали наше к Нему шествие, ограждали нас от нападения духа злобы, который есть враг и Бога, и человека, который непрестанно бросает в нас разжженные стрелы, «ходит, как рыкающий лев, ища кого поглотить» (<a xlink:href="https://azbyka.ru/biblia/?1Pet.5:8&amp;c~r&amp;rus">1Пет. 5:8</a>), не дремлет даже и во время нашего сна (<a xlink:href="https://azbyka.ru/biblia/?Mt.13:25&amp;c~r&amp;rus">Мф. 13:25</a>). Потому Святая Церковь Христова и умоляет Господа Сил, чтобы Он послал нам Ангела мирна, верна, наставника и хранителя душ и телес наших. По особенной любви к христианам, Господь дал каждому из них Ангелов-Хранителей. Одни сопровождают нас от рождения, другие — от святого Крещения. Когда необходима бывает посторонняя помощь для нас, то являются Ангелы с этой благовременной помощью. Воспоминая о помощи Ангелов, мы не можем не благоговеть пред ними, и особенно пред Богом, помогающим нам чрез них. Господь наделил их такими силами и средствами, при которых они могут исполнять волю Его. Он указывает им на земле и время и место и лиц, которым нужно оказать Небесную помощь; и Ангелы как слуги Его охотно являются на землю.</p>
                <p>Человеческая природа, как и ангельская, обладает разумом и волей. Мы имеем все возможности для достижения совершенства. Если человек, исполняя повеление Творца, направляет свою волю к добру, славит Господа всей своей жизнью, всем существом своим радостно служит Богу и людям, то уже в этой жизни он становится ангелоподобным.</p>
            </section>
        </section>
        <section>
            <title>
                <p>В 9-й день</p>
            </title>
            <section>
                <title>
                    <p>
                        <style>Празднество Пресвяте́й Влады́чице на́шей Богоро́дице ра́ди Афо́нския чудотво́рныя Ея́ ико́ны, нарица́емыя Скоропослу́шница</style>
                    </p>
                </title>
                <p>
                    <strong>
                        <style>На Вече́рни</style>
                    </strong>
                </p>
                <p>Блаже́н муж: 
                    <style>1-й антифо́н. На </style>
                    Го́споди, воззва́х: 
                    <style>стихи́ры, глас 1:</style></p>
                <p><style>Днесь</style> любо́вию пра́зднующе Богоро́дице,/ честно́му образу Ея́ поклони́мся/ и те́пле возопии́м:/ Ма́тернее дерзнове́ние к Сы́ну Твоему́ и Бо́гу, Де́во, иму́щи,/ испроси́ нам у Него́ проще́ние грехо́в,/ мир и ве́лию ми́лость.</p>
                <p>Храм Божества́ су́щая,/ вмести́лище простра́нное благода́ти и милосе́рдия/ яви́лася еси́, Богоневе́сто./ Услы́ши у́бо ско́ро рабо́в Твои́х, Всеблага́я Скоропослу́шнице,/ и пода́ждь скорбя́щим утеше́ние,/ бе́дствующим от бед избавле́ние,/ боля́щим здра́вие/ и всем ве́рным ве́лию ми́лость.</p>
                <p>При́зри с Небесе́, Богоро́дице,/ на предстоя́щия пред свято́ю ико́ною Твое́ю/ и Тебе́ с ве́рою призыва́ющия/ и благода́ть Твою́ ниспосли́ нам,/ да богоуго́дно по́прище жи́зни на́шея пре́йдем/ и да сподо́бимся Твои́м хода́тайством/ от Сы́на Твоего́ прия́ти ве́лию ми́лость.</p>
                <p>
                    <style>И́ны стихи́ры, глас 4:</style>
                </p>
                <p>Весели́ся, Дохиа́рская оби́тель Арха́нгелов,/ ра́дуйтеся, су́щии во Афо́не и повсю́ду, ве́рнии:/ о́бщая бо всех Засту́пница/ восхоте́ бы́ти ско́рая моля́щихся Услы́шательница/ вели́кия ра́ди Своея́ ми́лости.</p>
                <p>Прите́кше под кров крил Небе́сных во́инств Архистрати́гов,/ притеце́м и под кров Небесе́ и земли́ Влады́чицы,/ благоутро́бно бо прие́млет и скоро́ вне́млет проше́нием,/ я́ко Всеблага́я Скоропослу́шница,/ к о́бразу Ея́ со благогове́нием прибега́ющих/ вели́кия ра́ди Своея́ ми́лости.</p>
                <p>Богоизбра́нная Де́во Всецари́це,/ и́ноков необори́мый покро́ве/ и всех христиа́н непосты́дное прибе́жище,/ храни́ жре́бий Твой,/ Росси́ю и вся гра́ды,/ ве́си и оби́тели правосла́вныя/ невреди́мы от враг ви́димых и неви́димых,/ и всех нас заступи́/ и спаси́ вели́кия ра́ди Твоея́ ми́лости.</p>
                <p>
                    <style>Сла́ва, и ны́не, глас 7:</style>
                </p>
                <p>Егда́ трапеза́рь Дохиа́рский Нил лиши́ся зре́ния/ за е́же не вня́ти гла́су Твоему́, Пречи́стая,/ и принесе́ Тебе́ покая́ние пред свято́ю ико́ною Твое́ю,/ благоволи́ла еси́ рещи́ ему́:/ о и́ноче, услы́шася моле́ние твое́ ко Мне,/ бу́ди проще́н и зряй, я́ко и пре́жде,/ возвести́ же и про́чим подвиза́ющимся отце́м и собра́тиям твои́м,/ я́ко Аз есмь Ма́терь Бо́га Сло́ва/ и свяще́нныя оби́тели Арха́нгелов по Бо́зе покро́в,/ и по́мощь, и держа́вное предста́тельство,/ промышля́ющая о ней, я́ко Взбра́нная Прави́тельница./ И впредь и́ноцы да прибега́ют ко Мне во вся́кой их ну́жде,/ и ско́ро и́мам слу́шати их/ и всех, со благогове́нием прибега́ющих ко Мне правосла́вных христиа́н,/ се бо Скоропослу́шница нарица́юся.</p>
                <p>
                    <style>Вход. Проки́мен дне. И чте́ния.</style>
                </p>
                <p>Бытия́ чте́ние 
                    <style>(глава́ 28):</style></p>
                <p>Изы́де Иа́ков от студенца́ кля́твеннаго,/ и и́де в Харра́нь./ И обре́те ме́сто, и спа́ та́мо,/ за́йде бо со́лнце,/ и взя́т от ка́мения ме́ста того́, и положи́ возгла́вие себе́,/ и спа́ на ме́сте о́ном; и сон ви́де:/ и се ле́ствица утвержде́на на земли́,/ ея́же глава́ досяза́ше до небе́с,/ и А́нгели Бо́жии восхожда́ху и нисхожда́ху по ней./ Госпо́дь же утвержда́шеся на ней, и рече́:/ Аз Бог Авраа́мов отца́ твоего́,/ и Бог Исаа́ков, не бо́йся,/ земля́, иде́же ты спи́ши на ней,/ тебе́ дам ю́, и се́мени твоему́./ И бу́дет се́мя твое́, я́ко песо́к земны́й,/ и распространи́тся на мо́ре, и ли́ву, и се́вер, и на восто́ки./ И возблагословя́тся о тебе́ вся коле́на земна́я, и о се́мени твое́м./ И се Аз с тобо́ю, сохраня́яй тя на вся́ком пути́, а́може <style><style>Аще</style></style> по́йдеши./ И возвращу́ тя в зе́млю сию,/ яко не и́мам тебе́ оста́вити,/ до́ндеже сотвори́ти Ми вся, е́лика глаго́лах тебе́./ И воста́ Иа́ков от сна́ своего́ и рече́:/ я́ко есть Госпо́дь на ме́сте сем, аз же не ве́дех./ И убоя́ся, и рече́:/ я́ко стра́шно ме́сто сие́,/ несть сие́, но до́м Бо́жий,/ и сия́ врата́ небе́сная.</p>
                <p>Проро́чества Иезекии́лева чте́ние: 
                    <style>(гла́вы 43 и 44):</style></p>
                <p>Та́ко глаго́лет Госпо́дь:/ бу́дет от дне осма́го и про́чее,/ сотворя́т иере́и на олтари́ всесожже́ния ва́шего, и я́же спасе́ния ва́шего,/ и прииму́ вы, глаго́лет Адонаи́ Госпо́дь./ И обрати́ мя на путь врат святы́х вне́шних,/ зря́щих на восто́ки, и сия́ бя́ху затворе́на./ И рече́ Госпо́дь ко мне:/ врата́ сия́ затворе́на бу́дут, и не отве́рзутся,/ и никто́же про́йдет сквозе́ их:/ я́ко Госпо́дь Бог Изра́илев про́йдет и́ми и бу́дут затворе́на./ Я́ко игу́мен ся́дет в них сне́сти хлеб,/ по пути́ Ела́мских врат вни́дет, и по пути́ его́ изы́дет./ И введе́ мя по пути́ врат святы́х, су́щих к се́веру, пря́мо хра́му,/ и ви́дех, и се испо́лнь сла́вы храм Госпо́день.</p>
                <p>При́тчей чте́ние 
                    <style>(глава́ 9):</style></p>
                <p>Прему́дрость созда́ себе́ дом,/ и утверди́ столпо́в седмь./ Закла́ своя́ же́ртвенная, и раствори́ в ча́ши свое́й вино́,/ и угото́ва свою́ трапе́зу./ Посла́ своя́ рабы́, созыва́ющи с высо́ким пропове́данием на ча́шу, глаго́лющи:/ и́же е́сть безу́мен, да уклони́тся ко мне,/ и тре́бующим ума́ рече́:/ прииди́те, яди́те мой хлеб, и пи́йте вино́,/ е́же раствори́х вам./ Оста́вите безу́мие, и жи́ви бу́дете,/ и взыщи́те ра́зума, да поживете́,/ и испра́вите ра́зум в ве́дении./ Наказу́яй злы́я, прии́мет себе́ безче́стие,/ облича́яй же нечести́ваго, опоро́чит себе́,/ обличе́ние бо нечести́вому — ра́ны ему́./ Не облича́й злых, да не возненави́дят тебе́:/ облича́й прему́дра, и возлю́бит тя./ Даждь прему́дрому вину́, и прему́дрший бу́дет:/ сказу́й пра́ведному, и приложи́т приима́ти./ Нача́ло прему́дрости — страх Госпо́день, и сове́т святы́х — ра́зум./ Разуме́ти бо зако́н — по́мысла есть блага́го,/ сим бо о́бразом мно́гое поживе́ши вре́мя,/ и приложа́тся тебе́ ле́та живота́.</p>
                <p>
                    <style>А́ще изво́лит настоя́тель пе́ти литию́, на о́ной стихи́ры:</style>
                </p>
                <p>
                    <style>Глас 1:</style>
                </p>
                <p>Собра́вшеся <style>Днесь</style>, бра́тие, на моле́бное песнопе́ние/ пред о́бразом Богома́тере Скоропослу́шницы,/ ду́ховное торжество́ соста́вим/ и благода́ть незави́стную почерпе́м/ от неистощи́маго исто́чника дарова́ний./ Благая́ бо Ма́терь су́щи Всеблага́го Бо́га на́шего/ Богоподо́бными сия́ет чудесы́,/ стра́сти и боле́зни исцеля́ет,/ в мо́ри и на су́ши спаса́ет/ с ве́рою к Ней прибега́ющия.</p>
                <p>
                    <style>Глас 2:</style>
                </p>
                <p>Я́же всем удо́бь послу́шная в ско́рби/ и в печа́ли ско́ро помога́ющая/ призыва́ющим Тя от души́ нело́жно,/ умилосе́рдитися потщи́ся, Влады́чице,/ и заступи́ рабы́ Твоя́,/ избавля́ющи нас от бед моли́твами Твои́ми.</p>
                <p>
                    <style>Глас 3:</style>
                </p>
                <p>Богоизбра́нная Присноде́во,/ Боже́ственных даро́в сокро́вище,/ ми́ра Предста́тельнице,/ ско́рая моля́щихся Послу́шательнице,/ не лиши́ нас щедро́т Твои́х/ и проше́ния на́ша ускори́ испо́лнити/ во спасе́ние душ на́ших.</p>
                <p>
                    <style>Сла́ва, и ны́не, глас 7:</style>
                </p>
                <p>Ми́лостива, Благопребы́тна и Скоропослу́шна нам, Госпоже́, яви́ся,/ призыва́ющим Боже́ственную Твою благода́ть/ во всех, случа́ющихся нам:/ всю бо наде́жду душ на́ших возложи́хом к Тебе́, Благосе́рдой,/ и во всех упова́ем на про́мысл Твой,/ Ты и бу́дущия нас сла́вы,/ и живота́ Боже́ственнаго сподо́би.</p>
                <p>
                    <style>На стихо́вне стихи́ры, глас 5:</style>
                </p>
                <p>Прииди́те, ве́рнии,/ восхва́лим Присноде́ву Богоро́дицу,/ ра́дуйся,— глаго́люще,— киво́те пресвяты́й/ и всесве́тлая ски́ния Царя́ царе́й, Христа́, Бо́га на́шего;/ ра́дуйся, А́нгелов удивле́ние и сла́во;/ ра́дуйся, земноро́дных похвало́ и весе́лие,/ спаса́ющая в ми́ре ду́ши на́ша.</p>
                <p>
                    <style>Стих:</style> Помяну́ и́мя Твое́/ во вся́ком ро́де и ро́де.</p>
                <p>Ра́дуйся, Благослове́нная в жена́х,/ прароди́тельския кля́твы разреше́ние/ и о всем ми́ре умилостивле́ние;/ ра́дуйся, христиа́н те́плое предста́тельство/ и услы́шательнице ско́рая моля́щихся к Тебе́ с ве́рою;/ ра́дуйся, покро́ве и спасе́ние душ на́ших.</p>
                <p>
                    <style>Стих:</style> Слы́ши, Дщи, и виждь,/ и приклони́ у́хо Твое́.</p>
                <p>Ра́дуйся, Госпоже́ всеми́лостивая,/ живоно́сный исто́чниче,/ струи́ щедро́т точа́щий ве́рным;/ ра́дуйся, Афо́на тве́рдое огражде́ние,/ и́ноков наста́внице и промышле́ние;/ ра́дуйся, всех по́моще,/ ра́досте и спасе́ние душ на́ших.</p>
                <p>
                    <style>Сла́ва, и ны́не, глас 8:</style>
                </p>
                <p>О, мно́гих Тво́их чуде́с, Богоблагода́тная,/ соде́ланных о́бразом Твои́м, Скоропослу́шнице!/ Всяк бо, прите́кший к Тебе́ с ве́рою,/ не оты́де от ли́ка Твоего́ тощ и не услы́шан:/ слепи́и у святы́я Твоея́ ико́ны прозре́ша,/ хроми́и, разсла́блении и глуси́и исцели́шася,/ безча́дия, пле́на, пру́жия,/ треволне́ния морска́го и ины́х бед и неду́гов/ изба́вила еси́ призыва́ющих Тя,/ Ма́терь Всеще́драго Бо́га на́шего,/ подаю́щаго нам Тобо́ю ве́лию ми́лость.</p>
                <p>
                    <style>Тропа́рь, глас 4:</style>
                </p>
                <p>К Богоро́дице притеце́м, су́щии в беда́х,/ и святе́й ико́не Ея́ ны́не припаде́м,/ с ве́рою зову́ще из глубины́ души́:/ ско́ро на́ше услы́ши моле́ние, Де́во,/ я́ко Скоропослу́шница наре́кшаяся./ Тебе́ бо раби́ Твои́ в ну́ждах/ гото́вую Помо́щницу и́мамы.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-й кафи́зме седа́лен, глас 2:</style>
                </p>
                <p>Вчера́ воспе́ Свята́я Це́рковь собо́р Небе́сных Сил,/ благи́х покрови́телей на́ших;/ <style>Днесь</style> пое́м песнь Тебе́, Всепе́той Богоро́дице, ми́ра держа́вному покро́ву,/ и прославля́ем ра́достно бла́гость Твою́./ Со Безпло́тными у́бо моли́ся во е́же спасти́ся нам.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>По 2-й кафи́зме седа́лен, глас 3: </style>
                </p>
                <p>Я́ко многосве́тлая луна́,/ показа́ся в честне́й оби́тели Арха́нгелов свята́я ико́на Твоя́, Де́во Скоропослу́шнице:/ свети́ши бо благода́тию чуде́с в нощи́ бед су́щим/ и ско́рую по́мощь подае́ши во спасе́ние душ на́ших.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>На полиеле́и велича́ние:</style>
                </p>
                <p>Велича́ем Тя,/ Пресвята́я Де́во,/ и чти́м о́браз Твой святы́й,/ и́мже то́чиши исцеле́ния/ всем, с ве́рою притека́ющим.</p>
                <p>
                    <style>Псалом избра́нный: </style>Помяни́, Го́споди, Дави́да:</p>
                <p>
                    <style>По полиеле́и седа́лен, глас 8:</style>
                </p>
                <p>Благогове́йно обстоя́ще честны́й о́браз Ма́тере Све́та,/ моли́твы Ей я́ко Всеблаго́й Скоропослу́шнице усе́рдно принесе́м./ Сию́ бо Не́бо одушевле́нное человеколю́бием Госпо́дь соде́ла,/ излива́я То́ю, я́ко дождь, да́ры Своя́ во спасе́ние душ на́ших.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>По 50-м псалме́ стихи́ра, глас 7:</style>
                </p>
                <p>Проше́ния исполни́ рабо́в Твои́х,/ Тебе́, Пресвята́я Де́во, с ве́рою призыва́ющих./ От вся́кия ско́рби, неду́гов и озлобле́ния всех нас свободи́,/ да благода́рственно воспева́ем Тя,/ ско́рую моля́щихся Услы́шательницу,/ подаю́щую ве́рным ве́лию ми́лость.</p>
                <p>
                        
                    <style>Кано́на два. Кано́н пе́рвый, творе́ние преподо́бнаго Никоди́ма Святого́рца. Глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
                </p>
                <p>Чуде́с Твои́х Боже́ственных мно́жество благохвали́ти предпринима́я,/ Тя молю́, Де́во, от се́рдца, Скоропослу́шнице,/ благода́ть пода́ждь ми.</p>
                <p>Кто не изуми́тся Твоего́ о́браза чудесе́м, Де́во?/ От него́ бо служи́телю трапе́зы возгласи́ла еси́ три́жды,/ Скоропослу́шница наре́кшися.</p>
                <p>Ка́ко чудодея́ние Твое́ изрещи́ возмогу́, Отрокови́це?/ Ты бо пре́жде непоко́рнаго и́нока безо́чна соде́лала еси́/ и па́ки сего́ устро́ила еси́ ви́дяща.</p>
                <p>Ра́дуйся, свяще́нная оби́тель Дохиа́рская:/ ты бо и́маши всех Госпожу́ Предста́тельницу и покро́в,/ я́коже Сама́ Она́ я́сно возвести́.</p>
                <p>
                    <style>Други́й кано́н, глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́:</emphasis>
                </p>
                <p>Ма́ти Присносу́щнаго Све́та и о́тчия Прему́дрости,/ умудри́ неразу́мие мое́/ и просвети́ мя на пе́ние и моли́тву пред свято́ю ико́ною Твое́ю, Скоропослу́шнице.</p>
                <p>Обре́тши сокро́вище ра́дуются,/ те́мже и мы, иму́ще Тя, Всецари́це,/ милосе́рдия сокро́вище Небе́сное и неиждива́емое,/ воспева́ем, ра́дующеся, Твоя́ чудеса́.</p>
                <p>Лицу́ Твоему́, — предрече́ Дави́д, — помо́лятся бога́тии лю́дстии;/ исполня́ющуся сему́, вку́пе с бога́тыми и мы, доброде́тельми убо́зии,/ мо́лимся Тебе́, Де́во, пред ли́ком Твои́м.</p>
                <p>Я́коже о́чи раб в руку́ госпо́дий свои́х,/ та́ко о́чи на́ши устремле́ни суть к Тебе́/ и к о́бразу Твоему́, Всеблага́я Влады́чице,/ до́ндеже уще́дриши рабы́ Твоя́.</p>
                <p>
                    <style>Катава́сия:</style>
                    <emphasis>Отве́рзу уста́ моя́,/ </emphasis>
                    <emphasis>и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
                </p>
                <p>Безча́дных благоча́дных Ты, Ма́рие, показа́ла еси́/ и непло́дных жен соде́лала еси́, Скоропослу́шнице, веселя́щихся о ча́дех./ Кто у́бо не изуми́тся, Де́во, вели́чию Твоему́?</p>
                <p>Булга́рия пропове́дует Твоего́ о́браза чудеса́, о Скоропослу́шнице,/ восто́к же и за́пад./ Исто́чник бо соде́лалася еси́,/ точа́щий благода́ти всем призыва́ющим и́мя Твое́.</p>
                <p>Ра́ка боле́знь от руки́ исчеза́ет честны́я жены́, Де́во, посеще́нием Твои́м,/ те́мже стра́ждущая, от неду́га свободи́вшися,/ ра́дующися, пропове́да благода́рственная.</p>
                <p>Чу́дно украси́ся ико́на Твоя́, Скоропослу́шнице,/ и па́че луче́й со́лнечных освеща́ет всех благода́тию Твое́ю, Пречи́стая./ Кто у́бо не восхва́лит Тя, на Небеси́ и на земли́ сла́вимую!</p>
                <p>
                    <style>Ин. Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы:</emphasis>
                </p>
                <p>Воззри́ Твои́ми очесы́, Мари́е,/ и виждь благоутро́бно пред ико́ною Твое́ю предстоя́щих и Тя с ве́рою призыва́ющих,/ и услы́ши сих, Скоропослу́шнице.</p>
                <p>Кре́пость да́руй нам, Чи́стая, да твори́м во́лю Сы́на Твоего́ со стра́хом и любо́вию,/ укрепля́еши бо рабы́ Твоя́ я́ко Ма́терь Всеси́льнаго Бо́га на́шего.</p>
                <p>Страстьми́ бори́мии и неви́димыми се́ятелями зол,/ при́сно нужда́емся в Твое́й, Влады́чице, необори́мой по́мощи,/ ея́же не лиши́ нас, Богоблагода́тная.</p>
                <p>Спаси́тельный щит пода́ждь нам, Госпоже́,/ Твое́ держа́вное заступле́ние,/ и́мже началозло́бнаго побежда́юще кова́рства,/ венце́в сла́вы сподо́бимся.</p>
                <p>
                    <style>Катава́сия: </style>
                    <emphasis>Твоя́ песносло́вцы, Богоро́дице,/ живы́й и незави́стный Исто́чниче,/</emphasis>
                    <emphasis>лик себе́ совоку́пльшия, духо́вно утверди́,/ в Боже́ственнеи́ Твое́и́ сла́ве/ венце́в сла́вы сподо́би.</emphasis>
                </p>
                <p>
                    <style>По 3-й песни седа́лен:</style>
                </p>
                <p>Влады́чицу Тя ми́ра ве́мы, Мари́е Всепе́тая,/ я́ко родила́ еси́ нам всех Творца́, Спаси́теля ми́ра,/ И́же и просла́ви Тебе́, Пречи́стую Ма́терь Свою́,/ подая́ Тобо́ю благода́ть и ми́лость чту́щим Тя/ и моля́щимся Тебе́, Богоро́дице.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                </p>
                <p>Во всех конце́х чудотво́рный Твой о́браз просла́вися,/ и ны́не вси уста́ми Скоропослу́шницу произно́сят.</p>
                <p>И во сне, Всецари́це, и я́ве, Скоропослу́шнице, явля́яся,/ чудеса́ соверша́еши в ми́ре пресла́вная.</p>
                <p>Кто Твое́, Де́во, и́мя в нужде́ вся́кой призыва́ше,/ и ско́ро того́ не услы́шала еси́, я́ко Скоропослу́шница су́щая?</p>
                <p>Блаже́нна еси́ Дохиа́рская оби́тель сла́вная,/ ико́ною бо обогати́лася еси́ Скоропослу́шницы всечестно́ю.</p>
                <p>
                    <style>Ин. Песнь 4</style>
                </p>
                <p>
                    <style>Ирмо́с:</style> 
                    <emphasis>Седя́й в сла́ве:</emphasis>
                </p>
                <p>Припа́дая ко святе́й ико́не Твое́й, Де́во,/ вопию́ Ти от се́рдца сокруше́нна:/ не попусти́ ми поги́бнути, Всеми́лостивая Госпоже́,/ житие́ мое́ во гресе́х ижди́вшему.</p>
                <p>Грехолюби́в сый, удали́хся, Влады́чице, Сы́на Твоего́,/ и лише́н есмь дерзнове́ния к Нему́./ Те́мже к покая́нию мя напра́вив,/ сподо́би получи́ти, е́же погуби́х.</p>
                <p>Богоизбра́нная Отрокови́це, в руне́ ороше́нном предви́денная,/ окропи́ росо́ю благода́ти изсо́хшую зе́млю се́рдца моего́/ и благопло́дну соде́лай ду́шу мою́.</p>
                <p>Ра́дуйся, Богоневе́сто, доброде́тельми, я́ко ря́сны златы́ми, преукра́шенная;/ ра́дуйся, сосу́де ми́ра, и́мже врачу́ются зову́щии:/ сла́ва, Христе́, си́ле Твое́й.</p>
                <p>
                    <style>Катава́сия:
                        <emphasis/></style>
                    <emphasis>Седя́й в сла́ве на Престо́ле</emphasis>
                    <emphasis>Божества́/ во о́блаце ле́гце,/ прии́де Иису́с Пребоже́ственный/ нетле́нною дла́нию и спасе́ зову́щия:/ сла́ва, Христе́, си́ле Твое́й.</emphasis>
                </p>
                <p>
                    <style>Песнь 5</style>
                </p>
                <p>
                    <style>Ирмо́с:</style> Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой ми́р пода́ждь нам, Человеколю́бче.</p>
                <p>Ка́ко на Твой пречи́стый о́браз/ аз, недосто́йный, воззрю́, Скоропослу́шнице,/ нечи́стыми очесы́ мои́ми!</p>
                <p>Мо́ре и земля́, Всецари́це,/ Твоея́ ико́ны чудеса́ пропове́дуют:/ Твои́х бо благода́тей сия́ обоя́ наслади́шася.</p>
                <p>Та́тя явля́еши, пе́нязи похи́тивша бли́жняго, Матероде́во,/ и возвраща́еши пра́ведно сия́ иму́щему.</p>
                <p>Что воздади́м Тебе́, Всеблага́я, за благода́ть мно́гую,/ ю́же яви́ла еси́ нам,/ дарова́в ико́ну Твою́, бога́тство свяще́нное.</p>
                <p>
                    <style>Ин. Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая:</emphasis>
                </p>
                <p>Несть, Всеми́лостивая Госпоже́, такова́го,/ и́же бы лиши́ся щедро́т Твои́х, прибе́г с ве́рою к Твоему́ благоутро́бию./ Те́мже приле́жно мо́лим Тя:/ сподо́би и нас гре́шных ми́лости Твоея́.</p>
                <p>Умилостивле́ние о всем ми́ре су́щая,/ умоли́, Де́во, Сы́на Твоего́, всех Судию́,/ да не помяне́т грехо́в на́ших,/ и да изба́вимся Тобо́ю вся́каго преще́ния Его́,/ находя́щаго на лю́ди согреши́вшия.</p>
                <p>Примири́теля вся́ческих ро́ждшая,/ всемо́щным предста́тельством Твои́м, Влады́чице, умиротвори́ нас к Нему́,/ к бли́жним и к себе́ сами́м, я́ко воспева́ющим Тя мир подава́ющая.</p>
                <p>
                    <style>Катава́сия:</style>
                    <emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
                </p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ исполни́ся/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
                </p>
                <p>Яко любвеоби́льная Ма́терь я́вльшися, призыва́ла еси́ о́трока к Себе́,/ до́ндеже изба́вила еси́ от руки́ разбо́йников, Матероде́во./ Но да обрете́м Тя и мы, Ма́терь любвеоби́льную!</p>
                <p>Не и́мамы раби́ Твои́ ино́го, ра́зве Тебе́, предста́тельства и покро́ва./ Те́мже, Чи́стая, от се́рдца вопие́м:/ вся́кия беды́ свободи́ ста́до Твое́/ и ве́рных, к Тебе́ прибега́ющих.</p>
                <p>Я́коже спасла́ еси́ от морски́я бу́ри призва́вших Боже́ственное и́мя Твое́,/ та́ко и нас от чу́вственнаго круше́ния и мы́сленнаго, Де́во, спаси́/ и в ти́хия приста́нища спасе́ния упра́ви.</p>
                <p>Мир Тя прибе́жище стяжа́ и спасе́ние;/ тем, Чи́стая, к честне́й Твое́й ико́не отвсю́ду притека́ют лю́дие,/ и вси ско́ро их слу́шающуто обрета́ют Тя.</p>
                <p>
                    <style>Ин. Песнь 6</style>
                </p>
                <p>
                    <style>Ирмо́с:</style> 
                    <emphasis>Боже́ственное сие́ и всечестно́е:</emphasis>
                </p>
                <p>Ты — рабо́в Твои́х утеше́ние, Всеблаже́нная,/ Ты — свет, удобре́ние и наде́жда спасе́ния;/ Ты у́бо промышле́нием Твои́м вся́кия ну́жды и ско́рби изба́ви нас.</p>
                <p>Ве́дущи не́мощи на́ша, Богороди́тельнице,/ восполня́й духо́вную и веще́ственную ску́дость на́шу,/ да подаю́щаго нам Тобо́ю вся блага́я Бо́га сла́вим.</p>
                <p>Не оста́ви нас, Всеще́драя, внегда́ оскудева́ти кре́пости на́шей,/ не отступи́ от упова́ющих на Тя во исхо́де/ и по исхо́де яви́ нам бла́гости Твоея́ си́лу.</p>
                <p>Преблагослове́нная Мари́е, кни́га Бо́жия запечатле́нная,/ в кни́зе живота́ ве́чнаго написа́тися нам сподо́би,/ да от <style>Тебе</style>́ ро́ждшагося Бо́га сла́вим.</p>
                <p>
                    <style>Катава́сия:
                        <emphasis/></style>
                    <emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим:/ от Нея́ ро́ждшагося Бо́га сла́вим.</emphasis>
                </p>
                <p>
                    <style>Конда́к, глас 8:</style>
                </p>
                <p>В мо́ри жите́йстем обурева́емии,/ треволне́нию подпа́даем страсте́й и искуше́ний./ Пода́ждь у́бо нам, Госпоже́, ру́ку по́мощи, я́коже Петро́ви Сын Твой,/ и ускори́ от бед изба́вити ны, да зове́м Ти:/ ра́дуйся, Всеблага́я Скоропослу́шнице.</p>
                <p>
                    <style>И́кос:</style>
                </p>
                <p>Иде́же осени́т благода́ть Твоя́, Влады́чице,/ та́мо неду́жнии здра́ви быва́ют, бе́дствующии во благополу́чие прихо́дят,/ и всяк скорбя́щий ра́дости исполня́ется./ Те́мже благода́тию Твое́ю осени́ и нас, сицева́я ра́достная Тебе́ глаго́лющих:/ ра́дуйся, Богоблагода́тная, Непристу́пнаго Божества́ селе́ние;/ ра́дуйся, свята́я трапе́зо, хле́бом жи́зни нас снабдева́ющая;/ ра́дуйся, ми́ро многоце́нное, облагоуха́ющее ве́рных;/ ра́дуйся, ма́слино, еле́ем милосе́рдия нас умаща́ющая;/ ра́дуйся, неистощи́мое сокро́вище даро́в;/ ра́дуйся, приснотеку́щий исто́чниче чуде́с;/ ра́дуйся, оби́димых заступле́ние;/ ра́дуйся, обурева́емых благоути́шное приста́нище;/ ра́дуйся, глухи́х слы́шание и све́те слепы́х;/ ра́дуйся, разсла́бленных укрепле́ние;/ ра́дуйся, свобожде́ние плене́нных;/ ра́дуйся, ми́ра всего́ упова́ние;/ ра́дуйся, Всеблага́я Скоропослу́шнице.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
                </p>
                <p>Слепы́м дарова́ла еси́ де́йствие очесе́м, Де́во, е́же ви́дети,/ но и на́ша зе́ницы души́ и телесе́ просвети́,/ да пое́м при́сно вели́чия Твоя́.</p>
                <p>Глухи́м слы́шание дарова́ла еси́, Мари́е Скоропослу́шнице,/ но и нас всех отве́рзи ушеса́ души́ и телесе́,/ я́ко да пое́м при́сно вели́чия Твоя́.</p>
                <p>Я́коже дре́вле от пруго́в изба́вила еси́ прибе́гших к Тебе́, Пречи́стая,/ та́ко и нас от сих и вся́каго вре́да изба́ви,/ да пое́м при́сно вели́чия Твоя́.</p>
                <p>Я́ко испра́вила еси́ пре́жде разсла́бленнаго,/ та́ко и нас, по обою́ разсла́бленных, те́плым Твои́м предста́тельством испра́ви,/ да пое́м при́сно вели́чия Твоя́.</p>
                <p>
                    <style>Ин. Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии:</emphasis>
                    <emphasis/>
                </p>
                <p>Наста́внице ко спасе́нию рабо́в Твои́х,/ души́ трича́стное, Госпоже́, испра́ви,/ да благода́ти безстра́стия сподо́бльшеся, пое́м:/ препе́тый отце́в Го́сподь и Бог, благослове́н еси́.</p>
                <p>Жела́тельную си́лу души́ к Боже́ственному раче́нию напра́ви,/ да то́ю Бо́га всеце́ло возлю́бим/ и к Нему́ при́сно стреми́мся,/ я́ко всеблаже́нному жела́ний кра́ю.</p>
                <p>Я́ростную си́лу души́/ помози́ нам, Де́во, обраща́ти на неви́димыя враги́ спасе́ния на́шего/ и спаси́тельныя любве́ испо́лни сердца́ на́ша к бли́жним и к Бо́гу.</p>
                <p>Слове́сное души́ к Богоуго́дному созерца́нию воскрыли́, Влады́чице,/ богопроти́вных помышле́ний избавля́ющи,/ и всех нас благо́е мы́слити, глаго́лати и твори́ти укрепи́.</p>
                <p>
                    <style>Катава́сия:</style>
                    <emphasis>Не послужи́ша тва́ри Богому́дрии/ па́че Созда́вшаго,/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
                </p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Царя́ Небе́снаго,/ Его́же пою́т во́и А́нгельстии,/ хвали́те и превозноси́те во вся ве́ки.</emphasis>
                </p>
                <p>От вся́ких боле́зней, Скоропослу́шнице, нас изба́ви,/ я́коже от сих мно́гих изба́вила еси́.</p>
                <p>Ико́на Твоя́, Де́во, показа́ся исто́чник чуде́с,/ от него́же жа́ждущии снабдева́ются изоби́льно.</p>
                <p>Поги́бшаго Ты явля́еши, Госпоже́,/ и подае́ши ра́дость обре́тшим./ Коль мно́гая есть о́браза Твоего́ благода́ть!</p>
                <p>Повеле́нию Твоему́, Влады́чице, повиную́тся вся стихи́и,/ от ни́хже вре́да да избавля́еши Тя призыва́ющих.</p>
                <p>
                    <style>Ин. Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя:</emphasis>
                </p>
                <p>Па́жить плодоно́сну обрета́ет ста́до под Твои́м, Богома́ти, управле́нием,/ и душетле́ннии во́лцы не мо́щны расхи́тити слове́сных ове́ц,/ храни́мых благода́тию Сы́на Твоего́ и Бо́га.</p>
                <p>Блаже́н челове́к, ему́же есть заступле́ние его́ от <style>Тебе</style>́, Богоневе́сто,/ при́сно бо полага́ет таковы́й восхожде́ния в се́рдце свое́м,/ до́ндеже у́зрит себе́ спасе́нна и воспое́т:/ Го́спода по́йте дела́ и превозноси́те Его́ во вся ве́ки.</p>
                <p>Седмисве́щный свети́льниче, седмию́ дара́ми Ду́ха светя́щий,/ сподо́би и нам украси́тися духо́вными плода́ми,/ да, уще́дреннии чрез Тебе́ Бо́гом, пое́м:/ Го́спода по́йте дела́ и превозноси́те Его́ во вся ве́ки.</p>
                <p>Горо́ Бо́жия, в Не́йже благоволи́ жи́ти Бог,/ моли́ся к Нему́ о нас,/ да по́мощию Его́ благо́е творя́ще,/ сподо́бимся узре́ти преми́рныя го́ры и та́мо пе́ти:/ Го́спода по́йте дела́ и превозноси́те Его́ во вся ве́ки.</p>
                <p>
                    <style>Катава́сия:</style>
                    <emphasis>О́троки благочести́выя в пещи́/ Рождество́ Богоро́дичо спасло́ есть,/ тогда́ у́бо образу́емое,/ ны́не же де́и́ствуемое,/ вселе́нную</emphasis>
                    <emphasis>всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</emphasis>
                </p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Вои́стинну Богоро́дицу Тя испове́дуем,/</emphasis>
                    <emphasis>спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
                </p>
                <p>Собери́теся усе́рдно в оби́тель Боже́ственную Арха́нгелов, боля́щии:/ Врач бо в ней пребыва́ет безме́здный.</p>
                <p>Свяще́нная ико́на Твоя́ друга́я показа́ся Силоа́мская купе́ль, Де́во,/ очища́ющая и целя́щая боле́зни души́ и телесе́.</p>
                <p>Воспламеня́ет мя раче́ние зре́ти Твоего́ о́браза благода́тную ле́поту,/ и насыще́ния не и́мам велича́ти Тя!</p>
                <p>Да уви́жду Тя, Всеблага́я Скоропослу́шнице, во вре́мя сме́рти утеша́ющую мя/ и зра́ки де́монов отгоня́ющую!</p>
                <p>
                    <style>Ин. Песнь 9</style>
                </p>
                <p>
                    <style>Ирмо́с:</style> 
                    <emphasis>Всяк земноро́дный:</emphasis>
                </p>
                <p>Помяни́, Госпоже́, рабы́ Твоя́, любо́вию сла́вящия Тя,/ услы́ши моля́щихся к Тебе́/ и моли́твами Твои́ми благоуве́тлива нам соде́лай Сы́на Твоего́ и Бо́га/ зде и на Стра́шном Суде́ Его́,/ Всеблаже́нная Богоро́дице, Чи́стая Присноде́во.</p>
                <p>Ра́досте А́нгелов и челове́ков, свобо́дны нас печа́лей жите́йских сотвори́/ и хода́тайством Твои́м не конча́емых мук изба́ви,/ да вре́менных и ве́чных бед Тобо́ю избы́вше, вопие́м:/ ра́дуйся, Всеблаже́нная Богоро́дице, Чи́стая Присноде́во.</p>
                <p>Ви́димо пред о́бразом Твои́м предстоя́ще,/ неви́димо же к Тебе́, одесну́ю Сы́на Твоего́ стоя́щей,/ ум возводя́ще, мо́лим Ти ся приле́жно:/ сподо́битися нам ра́йскаго блаже́нства умоли́,/ Всеблаже́нная Богоро́дице, Чи́стая Присноде́во.</p>
                <p>Блага́го Царя́ Блага́я Ма́ти,/ осени́ ны необори́мым покро́вом Твои́м,/ Всеблаже́нная Богоро́дице, Чи́стая Присноде́во.</p>
                <p>
                    <style>Катавасия: </style>
                    <emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная/ Богоро́дице, Чи́стая Присноде́во.</emphasis>
                </p>
                <p>
                    <style>Свети́лен:</style>
                </p>
                <p>Зря́щии Тя ны́не на ико́не с Предве́чным Младе́нцем,/ про́сим Тебе́, Богоневе́сто:/ не лиши́ нас и в бу́дущем ве́це всеблаже́ннаго лицезре́ния Твоего́/ и воплоти́вшагося от <style>Тебе</style>́ Сы́на Бо́жия,/ да со благоугоди́вшими Ему́ И́мя Его́ и Твое́ велича́ем.</p>
                <p>
                    <style>На хвали́тех стихи́ры, глас 5:</style>
                </p>
                <p>Ди́вна дела́ Твои́, Го́споди!/ Пресвяту́ю Ма́терь Твою́ дарова́л еси́/ безпомо́щным ско́рую Помо́щницу,/ си́льную Защи́тницу беззащи́тным/ и предста́тельство те́плое безотве́тным:/ предстоя́ бо Тебе́, всех Влады́це,/ мо́лится при́сно о всех нас.</p>
                <p>Ко́е досто́йное благодаре́ние/ принесе́м Ти, Богоизбра́нная Присноде́во?/ За мно́жество даро́в Твоего́ милосе́рдия,/ явля́емаго с ве́рою к Тебе́ прибега́ющим,/ неду́ги бо душ и теле́с врачу́еши/ и избавля́еши от бед,/ моля́щися Бо́гу при́сно о всех нас.</p>
                <p>Держа́вная Влады́чице ми́ра,/ назира́ющая су́щих в Горе́ Твое́й и повсю́ду ве́рных/ я́ко Взбра́нная Прави́тельница,/ не преста́й благоутро́бно промышля́ти о рабе́х Твои́х/ и вся блага́я нам ниспосыла́ти,/ вре́менная же и ве́чная,/ и моли́ся Бо́гу при́сно о всех нас.</p>
                <p>
                    <style>Сла́ва, и ны́не, глас 3:</style>
                </p>
                <p>Све́тел преше́дший пра́здник,/ озаре́нный сла́вою Архистрати́гов,/ ра́достен дне́шний, свети́ся благода́тию А́нгелом гове́йнаго<a type="note" xlink:href="#note94">94</a>
                    о́браза Богома́тере/ и на рука́х Ея́ держи́маго Вседержи́теля./ Я́коже бо Он рече́ нам:/ проси́те, и да́стся вам,—/ тако и Всеблага́я Ма́терь Его́/ повеле́ прибега́ти к Ней во вся́кой ну́жде/ и обеща́ ско́ро слу́шати/ со благогове́нием моля́щихся пред свято́ю Ея́ ико́ною,/ ю́же и просла́ви чудесы́ мно́гими,/ подаю́щи ве́рным ве́лию ми́лость.</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны пе́рваго кано́на, песнь 3-я, и втора́го, песнь 6-я. Проки́мен, Апо́стол, Ева́нгелие и прича́стен Богоро́дицы.</style>
                </p>
                <p>
                    <strong>Чудотворная икона Божией Матери, именуемая «Скоропослушница», </strong>находится в Дохиарском монастыре на Святой Горе Афон. Святой образ был написан в X веке, во время жизни настоятеля обители преподобного Неофита.
                    </p>
                <p>Через много веков, в 1664 году, трапезарь Нил, проходя в ночное время с зажженной лучиной в трапезную, услышал голос от образа Богородицы, висевшего над дверью, призывавший его впредь не ходить там с зажженной лучиной и не коптить образ. Однако монах пренебрег этим предупреждением и продолжал ходить в трапезную с коптящей лучиной, за что был наказан слепотой.</p>
                <p>День и ночь молился он перед образом Матери Божией, в раскаянии испрашивая себе прощения и исцеления. Милостивая Богородица услышала молитву покаявшегося инока и возвестила ему о прощении и возвращении зрения, повелев рассказать всей братии об этой милости: «С этой поры будет именоваться сия Моя икона Скоропослушницею, потому что скорую всем, притекающим ко Мне, буду оказывать милость и исполнение прошений».</p>
                <p>Через эту святую икону «Скоропослушницы» Пресвятая Богородица и в последующие времена совершала многие исцеления: слепым даровала зрение, восставляла расслабленных. Особо отмечались случаи исцеления от падучей и беснования. Многих избавляла Богородица от кораблекрушения, освобождала из плена.</p>
                <p>Пресвятая Матерь Божия поныне исполняет Свое обещание — являет скорую помощь и утешение всем, прибегающим к Ней с верою.</p>
                <p>На Руси списки с чудотворной Афонской иконы «Скоропослушница» всегда пользовалась большой любовью и почитанием. Многие из них прославились чудесами.</p>
            </section>
            <section>
                <title>
                    <p>В то́йже день 
                        <style>Святы́х му́ченик Ониси́фора и Порфи́рия, и преподо́бныя ма́тери на́шея Матро́ны, и преподо́бныя Феокти́сты, я́же от Ле́звы</style></p>
                </title>
                <p>
                    <style>На</style> Го́споди, воззва́х: 
                    <style>стихи́ры му́чеников, глас 8.</style></p>
                <p>
                    <style>Подо́бен:</style> О, пресла́внаго чудесе́:</p>
                <p>Му́чениче страда́льче, блаже́нне Ониси́форе,/ Христа́ Бо́га испове́дал еси́,/ стражда́ крепча́йше беззако́ннующих пред суди́щем,/ ра́ны язв претерпе́в/ и пожже́ния всего́ телесе́./ Те́мже венча́лся еси́ побе́ды венце́м/ живонача́льнейшею руко́ю, всехва́льне.</p>
                <p>Му́чениче страда́льче Порфи́рие,/ крове́й обагре́ньми себе́ пома́зал еси́ порфи́ру,/ благода́тию и си́лою Ду́ха,/ в ню́же оде́явся,/ яви́лся еси́ светле́йший,/ сца́рствуя ца́рствующему еди́ному Бо́гу на́шему во ве́ки, сла́вне./ Его́же приле́жно всегда́ моли́/ е́же спасти́ся всем нам.</p>
                <p>Му́ченицы достосла́внии,/ за всех Жизнь свяще́нно умерщвля́еми,/ на сковраде́, ра́дующеся, разжже́нней простро́стеся/ и, привя́зани, ко́ньми влачи́ми,/ блаже́нный коне́ц прия́сте./ Тем прославля́етеся и ублажа́етеся,/ о нас всегда́ моля́щеся, присноблаже́ннии.</p>
                <p>
                    <style>И́ны стихи́ры преподо́бныя, глас 4.</style>
                </p>
                <p>
                    <style>Подо́бен:</style> Я́ко до́бля:</p>
                <p>Пло́ти игра́ния/ по́стными по́двиги души́ любоче́стне покори́ла еси́,/ и Христу́ после́довала еси́,/ и посреде́ по́стников всели́лася еси́ всегове́йно, о Матро́но,/ угаша́ющи распале́ния сластна́я Боже́ственными ту́чами слез/ и зе́льнейшее жела́ние к Зижди́телю возжига́ющи.</p>
                <p>Свяще́нное жили́ще/ во мно́гих по́льзу Бо́гу воздви́гла еси́,/ бы́вши храм Ду́ха, всему́драя, чистото́ю душе́вною,/ и путево́дствила еси́ ду́ши к поле́зным подвиго́м по́стным,/ и привела́ еси́ сия́, я́коже ве́но, спасе́ны, о Матро́но, Влады́це./ С ни́миже ве́рою тя почита́ем.</p>
                <p>Отрокови́цы возлюби́ша Неве́стника и Го́спода,/ уче́нию твоему́ покаря́ющияся/ и плотску́ю презре́вше сла́бость в ду́се,/ усе́рдием стра́сти благоче́стно удержа́ша/ и введо́шася с тобо́ю, о Матро́но,/ в черто́г Небе́сный и Боже́ственный,/ всегда́ веселя́щеся.</p>
                <p>
                    <style>Сла́ва и ны́не, Богоро́дичен.</style>
                </p>
                <p>Подо́бен то́йже.</p>
                <p>Я́же Бо́га невмести́маго во чре́ве Твое́м вмести́вшая,/ человеколю́бно Челове́ка бы́вша,/ и на́ше смеше́ние из Тебе́ прии́мша,/ и обожи́вша я́ве<a type="note" xlink:href="#note95">95</a>
                    ./ Не пре́зри мене́, Всечи́стая, ны́не скорбя́ща,/ но уще́дри ско́ро/ и разли́чныя вражды́ же и вре́да лука́ваго свободи́.</p>
                <p>
                    <style>Крестобогоро́дичен:</style>
                </p>
                <p>
                    <style>Подо́бен то́йже.</style>
                </p>
                <p>На Кресте́ Тя яко узре́ пригвожде́на, Го́споди,/ А́гница и Ма́ти Твоя́ дивля́шеся:/ и что виде́ние сие́, взыва́ше, Сы́не вожделе́ннейше?/ сия́ Ти неве́рный собо́р воздаде́, пребеззако́нный,/ и́же мно́гих Твои́х чуде́с наслади́выйся,/ но сла́ва неизглаго́ланному соше́ствию Твоему́, Влады́ко.</p>
                <p>
                    <style>Тропа́рь му́чеников, глас 4:</style>
                </p>
                <p>Му́ченицы Твои́, Го́споди,/ во страда́ниих свои́х венцы́ прия́ша нетле́нныя от <style>Тебе</style>́, Бо́га на́шего,/ иму́ще бо кре́пость Твою́,/ мучи́телей низложи́ша,/ сокруши́ша и де́монов немощны́я де́рзости./ Тех моли́твами/ спаси́ ду́ши на́ша.</p>
                <p>
                    <style>Сла́ва, преподо́бныя, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Мужескому́дрено утаи́вшися вра́жиих лука́вых путе́й, Матро́но,/ к жи́зни вои́стину ше́ствовавши несумне́нною во́лею/ и неукло́нное тече́ние Богому́дро сконча́вши,/ от Христа́ прия́ла еси́ благода́ть духо́вную,/ тем и во́ду цельба́м источа́еши/ любо́вию притека́ющим в па́мять твою́ сла́вную,/ мни́хом<a type="note" xlink:href="#note96">96</a>
                    похвала́,/ моли́ Христа́ Бо́га спасти́ся душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
            </section>
            <section>
                <title>
                    <p>В то́йже день 
                        <style>Преподо́бныя Феокти́сты</style></p>
                </title>
                <p>
                    <style>Восле́дование пое́тся на повече́рии. Кано́н, глас 6.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Я́ко по су́ху, пешеше́ствовав, Изра́иль,/ по бе́здне стопа́ми,/ гони́теля фарао́на/ ви́дя потопля́ема,/ Бо́гу, побе́дную песнь/ пои́м, вопия́ше.</emphasis>
                </p>
                <p>Я́ко чу́дна твоя́ жизнь и житие́,/ А́нгелом каса́ющися невеще́ственным но́вым и необы́чным нра́вом,/ тесното́ю па́че естества́, Феокти́сто, жи́тельства твоего́.</p>
                <p>От младе́нства мирску́ю пи́щу отню́д возненави́дела еси́ и плотску́ю сласть,/ пост возлюби́вши,/ и́мже обузда́ла еси́ стремле́ния вся теле́сная.</p>
                <p>Благу́ю зе́млю души́ твоея́ во мла́дости незло́бия обре́те Се́ятель благи́х/ и вложи́ се́мя жизни,/ собра́ плод стори́чествующий.</p>
                <p>
                    <style>Богоро́дичен:</style> Тя, Пречи́стую Отрокови́цу и ве́рным кре́пкое Заступле́ние,/ Феокти́ста, от души́ изде́тска возлюби́вши,/ всем доброде́телем па́че естества́ прия́телище бысть.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Не́сть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
                </p>
                <p>Не утаи́ся лука́ваго, Богоуго́дне живу́щи,/ сего́ ра́ди содева́ет на плещи́ твои́ зла́я/ и мно́жество Ара́влян наво́дит Ле́зве, оте́честву́ твоему́.</p>
                <p>Плене́ну тя враги́ пра́ведных враг преда́ти тщи́тся,/ но близ Изба́витель,/ И́же а́бие от ме́рзких исхи́тив, чи́сту Себе́ соблюде́.</p>
                <p>В Па́ре о́строве, враго́в избе́гши руки́,/ изво́лила еси́ мона́шествовати, я́ко пти́ца, в нем,/ и в та́мо су́щем хра́ме Присноде́вы Богома́тере/ я́ко служе́бница пребыва́ющи всегда́.</p>
                <p>
                    <style>Богоро́дичен:</style> Всю наде́жду на Тя Феокти́ста возложи́вши, Ма́ти Де́во Отрокови́це,/ и Тя, покро́в, и пи́щу, и питие́,/ и кре́пкое заступле́ние, в лю́тых стяжа́.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Христо́с моя́ си́ла,/ Бог и Госпо́дь,/ честна́я Це́рковь/ Боголе́пно пое́т, взыва́ющи</emphasis>
                    <emphasis>/ от смы́сла чи́ста, о Го́споде пра́зднующи.</emphasis>
                </p>
                <p>Тай отше́дши во вну́тренняя и веще́ственная о́строва,/ ви́димых враго́в избе́гла еси́,/ неви́димых же зе́льна приложи́ся тебе́ рать.</p>
                <p>Кто возмо́жет твоя́, преподо́бная, отню́д изрещи́ по́двиги,/ я́же име́ла еси́, к нача́льником тьмы стра́ждущи?/ и́хже и стре́лы пла́менны, и словеса́ неудобопости́жна.</p>
                <p>О, и́же храня́щия тя Боже́ственныя благода́ти!/ Ка́ко и еди́на, и млада́, разу́мных ефио́плян ополче́ние/ в же́нстем естестве́ победи́вши, посрами́ла еси́.</p>
                <p>
                    <style>Богоро́дичен:</style> Соверше́нным ра́зумом в ю́ности телесе́, Феокти́ста, пожи́вши,/ к Твое́й Ма́тери, Бо́же, утверди́ все упова́ние свое́/ и приспе́ в ста́рость до́брую.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Бо́жиим све́том Твои́м, Бла́же,/</emphasis>
                    <emphasis>у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
                </p>
                <p>Ум возвы́сивши к Бо́гу,/ вся прешла́ еси́ жела́емая паде́ний и ну́жная телесе́./ Тем ни глад тя, ни жа́жда, сла́вная,/ ни мраз, ни нагота́, ни зной победи́.</p>
                <p>Стра́нное твое́ житие́ враг ви́дя, яря́ся за́вистию,/ смуща́я тя и искуша́я ко́зньми вся́кими,/ но не возмо́же запя́ти, непоро́чная, стопы́ твоя́.</p>
                <p>Стре́лы младе́нец лука́ваго вся́ко приложе́ний вмени́вши,/ невозвра́тно соверши́ла еси́ но́вое поще́ния твоего́ обхожде́ние/ и посрами́ла еси́ сего́ тще́е<a type="note" xlink:href="#note97">97</a>
                    шата́ние.</p>
                <p>
                    <style>Богоро́дичен:</style> Я́ко блаже́нная в жена́х, Тя, преблаже́нная Богоро́дице,/ разу́мное заступле́ние себе́ положи́,/ о Тебе́ сотво́рши си́лу, оскорбля́ющия же изничто́жи.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Жите́йское мо́ре,/ воздвиза́емое зря/ напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой, Многоми́лостиве.</emphasis>
                </p>
                <p>Уста́вы есте́ственныя превзы́де, кроме́ потре́бных жи́вши./ Тем я́ко прикаса́ющися, во пло́ти безвеще́ственна пребыва́ше,/ и́мже хотя́ше су́щих неви́димых.</p>
                <p>Проуве́дела<a type="note" xlink:href="#note98">98</a>
                    еси́ Ду́хом Святы́м твою́ кончи́ну прибли́жившуся./ Тем и ви́дена была́ еси́ ловце́м, Бо́гу благоволи́вшу,/ я́ко да не утаи́тся твое́ житие́ страннообра́зное.</p>
                <p>Я́ко ви́де тя, преподо́бная, в це́ркви лове́ц,/ зрак зе́млен иму́щу, кроме́ пло́ти и кро́ве,/ уди́влься, мечта́ние зре́ти мня́ше,/ в толи́ко иста́явшу, о, чудесе́!</p>
                <p>
                    <style>Богоро́дичен:</style> Пречи́стая Влады́чице,/ не отри́ни мене́, лю́тыя нечистоты́ по́лна су́ща,/ но ми́лостива бу́ди мне и уве́тлива,/ приими́ принося́щаго Твоея́ Феокти́сты в моли́твы моле́ние.</p>
                <p>
                    <style>Седа́лен, глас 1.</style>
                </p>
                <p>
                    <style>Подо́бен:</style> Гроб Твой, Спа́се:</p>
                <p>Измла́да Бо́гу, Феокти́сто, вдана́ бы́вши,/ я́ко зда́ние благо́е и созда́вшему подо́бно,/ усе́рдно и́го Его́ благо́е от ю́ности взе́мши,/ не вкуси́ла еси́ мяте́жа жите́йскаго, храня́щи вся чу́вства./ Тем, я́ко безпло́тна, стра́нно на земли́ жи́тельствоваше.</p>
                <p>
                    <style>Сла́ва и ны́не, Богоро́дичен:</style>
                </p>
                <p>Безневе́стная Чи́стая Богоро́дице Де́во,/ еди́на ве́рных Предста́тельнице и Покро́ве,/ бед, и скорбе́й, и лю́тых обстоя́ний вся изба́ви/ на Тя наде́жду, Отрокови́це, иму́щия/ и ду́ши на́ша спаси́ Боже́ственными моли́твами Твои́ми.</p>
                <p>
                    <style>Или́ Крестобогоро́дичен:</style>
                </p>
                <p>Нескве́рная А́гница,/ А́гнца и Па́стыря пове́шена на Дре́ве ме́ртва зря́щи,/ пла́чущи, веща́ше, ма́терски восклица́ющи:/ ка́ко претерплю́ Твое́, е́же па́че сло́ва, Сы́не Мой, сни́тие/ и во́льныя стра́сти, Бо́же Преблаги́й?</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
                </p>
                <p>Ско́ро разреши́ла еси́ устраши́вшемуся виде́ния твоего́ боя́знь,/ объяви́вши приклю́чшаяся тебе́ по Боже́ственному Про́мыслу, чи́стая,/ о ни́хже и пред ним дала́ еси́ сла́ву Бо́гу благода́рственно.</p>
                <p>3а ше́сть лет и три́десять пости́вшися,/ спаси́тельнаго Те́ла и Кро́ве причасти́тися не иму́щи,/ про́сиши приклю́чшемуся ти/ от него́ Часть еди́ну благогове́йно принести́ к тебе́.</p>
                <p>Прии́де, нося́ Жела́емое, и вложи́ всегове́йно в ру́ку твою́,/ е́же и прие́мши, и, веселя́щися, глаго́лала еси́ к Бо́гу:/ ны́не отпуща́еши мя Твою́, Влады́ко, рабу́ ми́лостивно по глаго́лу Твоему́.</p>
                <p>
                    <style>Богоро́дичен:</style> Благоуго́дно Тебе́ пожи́вшую, Всепе́тая, прия́ла еси́ служе́бницу Твою́/ и сподо́била еси́ неизрече́нных Боже́ственных благ;/ тоя́ моли́твами и нас прича́стники сотвори́, Чи́стая, нетле́нныя пищи.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́,/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
                </p>
                <p>Стра́шных Та́ин причасти́вшися ве́рно,/ я́коже жела́ла еси́, ма́ти преподо́бная,/ оста́вила еси́ персть у́бо пе́рсти,/ честны́й же дух твой А́нгели че́стно принесо́ша Го́споду.</p>
                <p>Приступи́в к тебе́ и па́ки лове́ц ве́рный,/ благослове́ния я́ко получи́ти от <style>Тебе</style>́ шед,/ обре́те ме́ртву лежа́щу тя зако́ном есте́ственным и дивля́шеся,/ что подо́бно ему́ соде́яти.</p>
                <p>Помышле́нием я́ко мня́ше, и́же не навы́к до́браго,/ Богоуго́дно взем твою́ де́рзостно ру́ку честну́ю,/ обеща́ся прия́ти на честь святы́я твоея́ па́мяти, блаже́нная,/ и жития́ соблюде́ние име́ти.</p>
                <p>
                    <style>Богоро́дичен:</style> Доброде́тели святы́х почита́ю, Влады́чице,/ доброде́тели же де́лания отню́д не стяжа́х,/ но, я́ко ми́лостива, уще́дри моя́ чу́вствия/ и изба́ви мя всезло́бнаго обы́чая.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти:/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и/ Тя ублажа́ем.</emphasis>
                </p>
                <p>Ру́ку укра́дену взе́мшаго/ с корабле́м, и бре́менем, и плову́щими удержа́ла еси́/ пребыва́ти во о́строве Па́ре, до́ндеже уразуме́в, он,/ нося́ сию́, положи́ с мольбо́ю к про́чему честно́му твоему́ телеси́.</p>
                <p>Отпуще́ннии и удержа́ннии, су́щия в тебе́ си́лы во иску́се бы́вши,/ ку́пно вси притеко́ша к моще́м твои́м/ до́бре поклони́тися и объя́ти, ничто́же обрето́ша:/ неви́дима бо бы́вше о́бразом, и́мже весть Бог.</p>
                <p>Вели́ких боле́зней измене́ние бо́льшим от Христа́, преподо́бная, прие́мши/ и иму́щи дерзнове́ние вели́ко моли́тися Ему́,/ помяни́ почита́ющия Боже́ственную па́мять твою́/ и испроси́ нам грехо́в очище́ние и жития́ исправле́ние.</p>
                <p>
                    <style>Богоро́дичен:</style> Вся хотя́ спасти́, Госпо́дь,/ Тя Себе́ Ма́терь избра́в, положи́ ве́рным вину́ вся́каго бла́га./ Сего́ беззако́нием огорчи́вши,/ Тобо́ю упова́ем обрести́ ми́лость, Ми́лостивая Влады́чице.</p>
                <p>
                    <style>Стихи́ры, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Ве́чных жела́ющи получи́ти благ,/ тле́ющих все сладостра́стие,/ зло́е мне́ла еси́ ку́плю/ и пи́щу страсте́й разжже́ние./ Тем изде́тска ли́ку мона́шествующих сочета́лася еси́, чи́стая.</p>
                <p>Нечи́стых духо́в не неве́дящи ко́зней всех,/ проти́вилася еси́ до́блественно,/ из ко́рене истерза́ющи стра́стная возраще́ния,/ и младе́нцы зло́бы держа́щи Дави́дски,/ и разбива́ющи к ка́мени Христу́.</p>
                <p>Ма́нием Бо́жиим избе́гши ра́тных рук,/ водвори́лася еси́ в пусты́ни, Христа́ и́щущи,/ претекла́ еси́ разу́мно мирско́е страсте́й мо́ре жития́/ и в приста́нищи вы́шняго оти́шия./ Его́же возжеле́ла еси́, Христа́ зри́ши.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ра́дуйся, ту́чная горо́;/ радуйся, седа́лище Бо́жие;/ ра́дуйся, Боже́ственная держа́во;/ ра́дуйся, неопали́мая купино́;/ ра́дуйся, Богоро́дице;/ ра́дуйся, черто́же;/ ра́дуйся, ле́ствице Небе́сная;/ ра́дуйся, хра́ме; ра́дуйся, ру́чко;/ ра́дуйся, ски́ние;/ ра́дуйся, не престаю́щая ми́ру ра́дость.</p>
                <p>
                    <style>Крестобогоро́дичен:</style>
                </p>
                <p>Воздви́жена я́ко ви́де на Кресте́ А́гнца/ Непоро́чная Де́ва, пла́чущи, вопия́ше:/ сла́дкое Мое́ Ча́до,/ что но́вое и пресла́вное виде́ние?/ Ка́ко содержа́й вся́ческая го́рстию/ на Дре́ве пригвожда́ешися пло́тию?</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>Кано́н Окто́иха еди́н и святы́х два. Кано́н му́чеников, его́же краегране́сие: </style>Но́сиши по́льзу твои́м похва́льником, блаже́нне. 
                    <style>Ио́сиф. Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Воспою́ Тебе́, Го́споди Бо́же мой,/ я́ко изве́л еси́ лю́ди из рабо́ты еги́петския,/ покры́л же еси́ колесни́цы фарао́новы и си́лу.</emphasis>
                </p>
                <p>Нося́щи ве́рою благохва́лящим по́льзу Боже́ственную,/ честна́я наста́ па́мять твоя́,/ в не́йже тя мо́лим, блаже́нне:/ всех нас помяни́.</p>
                <p>Име́я дерзнове́ния испо́лнено твое́ до́блественное помышле́ние,/ безслове́снаго повеле́ния небре́гл еси́, Богодухнове́нне,/ и, ра́дуяся, блаже́нне, страда́л еси́.</p>
                <p>Си́лою возмога́емь Небе́сною, Ониси́форе,/ к лю́тым устреми́лся еси́ му́кам/ и всю победи́л еси́ кре́пость ра́тующаго.</p>
                <p>
                    <style>Богоро́дичен:</style> Уста́вила еси́ сме́рти мучи́тельство,/ безсмертную Жизнь, Созда́теля, ро́ждши, Христа́, Изба́вителя на́шего,/ Де́во Неискусобра́чная.</p>
                <p>
                    <style>Ин кано́н преподо́бныя, его́же краегране́сие: </style>Матро́ны подо́бно пою́ сла́ву. 
                    <style>Ио́сиф. Глас 8.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Пои́м Го́сподеви, вси лю́дие,/ в мо́ре Чермне́м фарао́на погрузи́вшему,/ побе́дную песнь пою́ще, я́ко просла́вися.</emphasis>
                </p>
                <p>С чи́ны Небе́сными всегда́ су́щи/ и прича́стием Боже́ственным обожа́ема,/ чту́щия тя спаса́й моли́твами твои́ми.</p>
                <p>Вся, Боже́ственным жела́нием распала́емая,/ разжже́ния сласте́й душетле́нных воздержа́ния ту́чами угаси́ла еси́.</p>
                <p>Че́стен Влады́ки сосу́д яви́лася еси́,/ очи́стивши се́рдце, Матро́но, страсте́й плотски́х поще́нием.</p>
                <p>
                    <style>Богоро́дичен:</style> Обра́дованная,/ из Тебе́ роди́тися Благоволи́вшаго па́че естества́ моли́/ умири́ти и спасти́ вся́ческая.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Лук си́льных изнемо́же,/ и немощству́ющии препоя́сашася си́лою,/ сего́ ра́ди утверди́ся в Го́споде се́рдце мое́.</emphasis>
                </p>
                <p>Ра́вно Отцу́ и Ду́ху, Сло́во на три́знищи испове́дающе, му́ченицы,/ треволне́ния мук му́жески отрази́ша.</p>
                <p>Поста́вив тве́рдо но́ги твоя́, му́чениче, на ка́мени испове́дания и ве́ры,/ ве́тры, Ониси́форе, ран не поколеба́лся еси́.</p>
                <p>Всем умо́м, блаже́нне му́чениче, изступи́в ко Христу́ жела́емому,/ не чу́вствовал еси́ и́же от ран боле́зней, всеблаже́нне.</p>
                <p>Богородичен: При́зри, Пречи́стая, спасти́ мя,/ и́бо Боже́ственным ма́нием все стро́ящаго воплоти́ла еси́ Бо́га Сло́ва/ па́че сло́ва и помышле́ния.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т тя дух мой.</emphasis>
                </p>
                <p>Жезло́м Боже́ственныя ве́ры страсте́й пресе́кла еси́ мо́ре,/ Боже́ственне душа́м предпутетворя́щи пра́вое прехожде́ние.</p>
                <p>Яви́лася еси́ удобре́ние еди́нствующих я́ве, всечестная́,/ и мона́хов житие́ стяжа́вши чи́стое и непоро́чное.</p>
                <p>Ме́ртвости совлекла́ся еси́ тлетво́рных страсте́й, сла́вная,/ и врага́ житие́м благоче́стным обнажи́ла еси́.</p>
                <p>
                    <style>Богоро́дичен:</style> Соедини́ся во утро́бе Твое́й Созда́тель пло́ти, Пречи́стая,/ пребы́в е́же бе,/ я́ко да е́же бла́го бы́ти челове́ком да́рует.</p>
                <p>
                    <style>Конда́к преподо́бныя, глас 2.</style>
                </p>
                <p>
                    <style>Подо́бен:</style> Бла́гость прии́мше:</p>
                <p>За любо́вь Госпо́дню, преподо́бная Матро́но,/ поко́я жела́ние возненави́дела еси́,/ поще́нием дух твой просвети́вши,/ но твои́ми моли́твами и проти́вных шата́ния разори́,/ кре́пко бо зве́ри победи́ла еси́.</p>
                <p>
                    <style>И́кос:</style>
                </p>
                <p>Струю́ мне сло́ва даждь, Бо́же мой,/ и исто́чник благочи́ния сотвори́ мой ум,/ и благослови́ язы́к мой, да воспою́ Твою́ а́гницу,/ ю́же венча́л еси́ Ты бла́гостию Твое́ю./ А́ще бо Сам не да́си мне сло́во досто́йное,/ ка́ко принесу́ дар ни́щий бога́тней в словесе́х и дея́ниих?/ Тем пода́ждь мне си́лу испове́дати ея́ натрижне́ния,/ кре́пко бо зве́ри победи́ла есть.</p>
                <p>
                    <style>Седа́лен му́чеников, глас 1.</style>
                </p>
                <p>
                    <style>Подо́бен:</style> Гроб Твой, Спа́се:</p>
                <p>Огне́м Боже́ственнаго распала́еми жела́ния,/ огня́ чу́вственнаго прикоснове́нием отню́д не опали́стеся, блаже́ннии,/ пре́лесть же пожго́сте/ и, влеко́ми неми́лостивно, страстоте́рпцы,/ приснопа́мятный прия́сте коне́ц и сла́ву получи́сте.</p>
                <p>
                    <style>Сла́ва преподо́бныя, глас 8.</style>
                </p>
                <p>
                    <style>Подо́бен:</style> Повеле́нное:</p>
                <p>Предъизбра́нная от Бо́га ма́ти,/ к приста́нищу жи́зни наставля́ема,/ без волне́ния жития́ бу́рю претекла́ еси́,/ со А́нгелы песносло́вящи Изба́вителя/ и моля́щися непреста́нно о нас,/ я́ко да благода́ть и ми́лость Христо́с да́рует нам,/ сохраня́ющи па́ству, ю́же боле́знию соста́вила еси́.</p>
                <p>
                    <style>И ны́не, Богоро́дичен:</style> 
                </p>
                <p>Непреме́ннаго Бо́га поро́ждшая,/ пременя́емое при́сно се́рдце мое́ грехо́м и ле́ностию, прило́гми льсти́ваго,/ утверди́, Блага́я, моли́твами ма́терними Твои́ми,/ я́ко да и аз благода́рно сла́влю Тя, Богороди́тельнице Мари́е,/ поми́луй ста́до Твое́, е́же стяжа́ла еси́, Всенепоро́чная.</p>
                <p>
                    <style>Крестобогоро́дичен:</style>
                </p>
                <p>Сы́на Твоего́ и Бо́га Кресто́м, Де́во, сохраня́еми при́сно,/ де́монския прило́ги и ко́зни побежда́ем,/ су́щую Богоро́дицу, Тя и́стинно воспева́юще,/ и любо́вию вси ро́ди блажи́м, Пречи́стая, я́коже прорекла́ еси́./ Те́мже согреше́ний на́ших оставле́ние моли́твами Твои́ми да́руй.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Любве́ ра́ди, Ще́дре, Твоего́ о́браза/ на Кресте́ Твое́м стал еси́,/ и раста́яшася язы́цы:/ Ты бо еси́, Человеколю́бче,/ кре́пость моя́ и хвале́ние.</emphasis>
                </p>
                <p>Облиста́ющее светозаре́ние боле́зней твои́х, Ониси́форе му́чениче,/ привлече́ любо́вию, блаже́нне, спострада́ти тебе́ блаже́ннаго Порфи́рия.</p>
                <p>Возложи́вше на сковраду́ разжже́нную,/ протяза́ют мучи́тели ку́пно Христо́вы во́ины,/ ра́дующияся и горя́щия ду́хом.</p>
                <p>Заколе́ние я́ко соверше́нно, страстоте́рпцы,/ и чи́стыя же́ртвы Влады́це всех, ра́дующеся, приведо́стеся,/ тем блажи́ми есте́.</p>
                <p>Разу́мно тя, возложе́ннаго Влады́це,/ льсти́выя бесе́ды прельсти́ти отню́д не возмого́ша, Порфи́рие Богому́дре,/ всему́дре и всебога́те.</p>
                <p>
                    <style>Богоро́дичен:</style> Воплоща́ема родила́ еси́ Бо́га Сло́ва,/ уподо́битися, Отрокови́це, за милосе́рдие ми́лости всем благоволи́вша,/ Всенепоро́чная Влады́чице.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                </p>
                <p>Ка́плями слез твои́х напои́вши се́рдце твое́,/ и возде́лала еси́ доброде́телей стори́чествующий, о Матро́но, клас/ Боже́ственною благода́тию.</p>
                <p>Ко Христу́ возве́ргши помышле́ния степе́ни,/ пребы́сть напа́стьми непревра́тна лука́вых де́монов, достосла́вная.</p>
                <p>До́блественною му́дростию сопру́га оста́вивши и жития́ мяте́ж,/ и́го Христо́во возлюби́ла еси́/ и Того́ в след после́довала еси́.</p>
                <p>
                    <style>Богоро́дичен:</style> Не оста́вив небе́сных, Пречи́стая, Бог/ истощава́ется во утро́бе Твое́й и ме́рится Безме́рный,/ безме́рная ми́ра разреши́в прегреше́ния.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
                </p>
                <p>Столпи́ Христо́вы Це́ркве непоколеби́мии/ колеба́ньми мук непревра́тни кре́постию ду́ха яви́стеся.</p>
                <p>Куми́ры бого́в скве́рных истни́сте<a type="note" xlink:href="#note99">99</a>/ и яви́стеся благоче́стия и му́жества о́бразы, честни́и великому́ченицы.</p>
                <p>Во́инством и́стинным от Бо́га препоя́састеся,/ привре́менное могу́тство оста́вивше ве́рою,/ ра́дующеся, пострада́сте.</p>
                <p>
                    <style>Богоро́дичен:</style> Всели́ся в Тя, вмести́вся, Невме́стный/ и показа́ Тя, Небе́с ши́ршую, Де́во:/ тем Тя ублажа́ем.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе, ино́го не ве́мы.</emphasis>
                </p>
                <p>Оде́явшися во о́браз святы́й, о Матро́но!/ Врага́ злотво́рнаго в студ оде́яла еси́.</p>
                <p>Теку́щими измени́ла еси́ бу́дущая/ и сопру́жником Жениха́ безсме́ртнаго,/ Невестоводи́теля душ на́ших.</p>
                <p>Всено́щную принося́щи хвалу́ Влады́це, Матро́но,/ успи́ла еси́ сла́сти теле́сныя.</p>
                <p>
                    <style>Богоро́дичен:</style> Ме́ртвых и живы́х Влады́ку родила́ еси́,/ стра́сти, Всенепоро́чная, се́рдца моего́ умертви́.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Приидо́х во глубины́ морски́я,/ и потопи́ла мя е́сть бу́ря мно́гих грехо́в,/ но я́ко Бог из глубины́ возведи́ живо́т мой,/ Многоми́лостиве.</emphasis>
                </p>
                <p>Боле́зни ран претерпе́л еси́, Ониси́форе му́чениче,/ тече́ние соверши́в свиде́тельства и победи́тель быв,/ прия́л еси́ по́чести небе́сныя.</p>
                <p>Друг дру́гу содержа́щеся,/ ве́рою привяза́еми ку́пно и влеко́ми,/ разреше́ние телесе́, я́ко кре́пцыи страда́льцы, прия́сте,/ Го́споду совокупля́еми.</p>
                <p>К ко́нем привя́зани и ну́ждно<a type="note" xlink:href="#note100">100</a>
                    влеко́ми/ нра́вом судя́щаго люте́йшим, благосла́внии му́ченицы Госпо́дни,/ Боже́ственнаго конца́ сподо́бистеся.</p>
                <p>
                    <style>Богоро́дичен:</style> Зако́нов кроме́ есте́ственных, Де́во, Законода́вца ражда́еши,/ обновля́ющаго сокруше́ное естество́ на́ше,/ Его́же моли́ спасти́ мя, грехи́ сокруше́наго.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися,/ и живо́т мой а́ду прибли́жися,/ и молю́ся, я́ко Ио́на,/ от тли́, Бо́же, возведи́ мя.</emphasis>
                </p>
                <p>Я́ко пти́ца добропе́снива, в лу́зе по́стничества сла́дко возглаша́ющи,/ я́ко у́мныя привлекла́ еси вра́бии<a type="note" xlink:href="#note101">101</a>
                    свяще́ннейших жен собор,/ мреж<a type="note" xlink:href="#note102">102</a>
                    вра́жиих избе́гши, Матро́но, ду́хом.</p>
                <p>Плоть у́бо любому́дрием держа́щи и обуздова́ющи стра́сти, преподо́бная,/ души́ же красне́йшую добро́ту све́тло Христу́ благоукраша́ющи,/ красна́ же и благоле́пна, Матро́но, ду́хом позна́лася еси́.</p>
                <p>А́нгельское жи́тельство на земли́ возлюби́ла еси́,/ пою́щи непреста́нно нас ра́ди от Святы́я Де́вы за мно́жество бла́гости Воплоти́вшася/ и естество́ же́нское на врага́ лука́ваго Укрепи́вша.</p>
                <p>
                    <style>Богоро́дичен:</style> Порабо́тися грехо́м естество́ челове́ческое,/ но сие́ изба́вила еси́, Богоро́дице, лука́выя рабо́ты,/ вся́ческих Влады́ку ро́ждши, показа́вшаго нам жи́зии вхо́ды, Всенепоро́чная.</p>
                <p>Конда́к, глас 2.</p>
                <p>
                    <style>Подо́бен:</style> Вы́шних ища́:</p>
                <p>Му́ченик дво́ица, пострада́вше кре́пко,/ вра́жию горды́ню на зе́млю низложи́сте,/ озари́вшеся благода́тию несозда́нныя Тро́ицы,/ сла́внии Ониси́форе и Порфи́рие,/ моли́теся непреста́нно о всех нас.</p>
                <p>
                    <style>И́кос:</style>
                </p>
                <p>Возмого́ша, Боже́ственною кре́постию утве́рждшеся, Христо́вы во́ини/ низложи́ти вра́жия сове́ты и ухищре́ния,/ к свире́пым ко́нем ку́пно привя́зани/ и стра́ждуще зако́нно,/ нам про́сят от Бога долго́в проще́ния,/ и разреше́ния гряду́щих искуше́ний,/ и лю́тых избавле́ния./ Тем ты́я хва́лим при́сно,/ я́ко при́сныя к Богу уго́дники,/ моля́щияся непреста́нно о всех нас.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Авраа́мстии иногда́ в Вавило́не о́троцы/ пе́щный пла́мень попра́ша,/ пе́сньми взыва́юще:/ оте́ц на́ших Бо́же, благослове́н еси́.</emphasis>
                </p>
                <p>Благоро́днейшия твоея́ души́ благоро́дныя твоя́ нра́вы явля́я,/ испове́дал еси́ пред мучи́тели, Ониси́форе му́чениче, Бо́га воплоще́нна.</p>
                <p>Ве́чную Боже́ственную свобо́ду любя́,/ твоему́ Вла́дыце, я́ко благопослушли́в раб, спострада́л еси́/ и с Ним лику́еши, Порфи́рие всеблаже́нне.</p>
                <p>Боже́ственными кровьми́ ва́шими/ разжже́нный пла́мень безбо́жия угаси́вше, вопие́те, всехва́льнии:/ оте́ц на́ших Бо́же, благослове́н еси́.</p>
                <p>Да блаже́нныя и безсме́ртныя сла́вы сподо́битеся,/ блаже́нную пострада́сте смерть,/ Богосве́тлыя зве́зды мы́сленнаго Со́лнца.</p>
                <p>
                    <style>Богоро́дичен:</style> Воплоще́нно Сло́во от Твои́х крове́й ражда́еши,/ земны́я обожи́ти благоволи́вшаго, Де́во, воспева́ющия:/ оте́ц на́ших Бо́же, благослове́н еси́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>О́троцы евре́и́стии в пещи́/ попра́ша пла́мень дерзнове́нно/ и на ро́су о́гнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
                </p>
                <p>Я́ко го́рлица красне́йша, соблюла́ еси́ Бо́гу целому́дрия благоча́дие,/ страсте́й непло́дством, блаже́нная,/ я́ко и́стинно обогати́вши тобо́ю спаса́емыя.</p>
                <p>Мир, честна́я, и я́же в ми́ре оста́вивши в Бо́жией наде́жди,/ преми́рное ны́не насле́довала еси́ насле́дие,/ еди́нствующих су́щая и́стинно, Матро́но, красота́.</p>
                <p>
                    <style>Богоро́дичен:</style> Разреша́я Е́вину кля́тву, в Пренепоро́чную всели́ся Деви́цу,/ благослове́ния исто́чник источа́я вопию́щим:/ благослове́н, Пречи́стая, Плод Твоего́ чре́ва.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>На Кресте́ пло́тию пригвожде́ннаго/ и показа́вшаго нам ору́жие во спасе́ние,/ о́троцы, превозноси́те Христа́, Бо́га на́шего, во ве́ки.</emphasis>
                </p>
                <p>Удеса́ терза́нием  преда́вше,/ растерза́сте врага́ несмы́сленное се́рдце,/ пребы́вше непоколе́блени умо́м, великоимени́тии венцено́сцы.</p>
                <p>Кровьми́ ва́шими огнь угасе́ неве́дения, страда́льцы,/ ве́рных же напои́сте всех и сердца́, и ду́ши возраще́нием Богозна́ния.</p>
                <p>Во́лны лю́тых муче́ний окормле́нием Христо́вым преидо́сте/ и к приста́нищу Боже́ственнаго Ца́рствия Небе́снаго приста́сте в нетле́ние.</p>
                <p>У́глие, огне́м Паракли́та распаля́еми, я́ве, му́ченицы, я́вльшеся,/ пожго́ша лесть вра́жию и просвети́ша вселе́нную.</p>
                <p>
                    <style>Богоро́дичен:</style> Цвет избра́нный во удо́лиих, Отрокови́це, жития́ обре́т,/ возжеле́ Твоея́ добро́ты Сло́во Бо́жие/ и, воплоти́вся, облагово́нстви вселе́нную.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Победи́тели мучи́теля и пла́мене/ благода́тию Твое́ю бы́вше,/ за́поведем Твои́м зело́ прилежа́ще,/ о́троцы вопия́ху:/ благослови́те вся дела́ Госпо́дня Го́спода.</emphasis>
                    <emphasis/>
                </p>
                <p>Благоче́стия нра́вы ду́шу украси́вши, Матро́но,/ Ду́хом Боже́ственным Бо́гу привела́ еси́, чи́стая, лик дев, пою́щий:/ благослови́те вся дела́ Го́спода и превозноси́те Его́ во ве́ки.</p>
                <p>Твои́х по́тов ту́чи Боже́ственною благода́тию/ страсте́й ту́чи, Матро́но, му́тныя изсуша́ют,/ сердца́ же ве́рно приходя́щих всегда́ напая́ют./ Тем тя почита́ем во вся ве́ки.</p>
                <p>Тебе́ саму́ю ору́жии ве́ры вооружи́вши воздержа́ния,/ не уязви́лася еси́ стрело́ю сла́сти, пребыва́ющи посреде́ муже́й./ И дре́вле Е́ву уязви́вшаго уязви́ла еси́ копие́м целому́дрия, Матро́но блаже́нная.</p>
                <p>
                    <style>Богоро́дичен:</style> Се Де́ва, я́ко глаго́лет Ду́хом Иса́ия,/ име́ во чре́ве Изба́вльшаго ны от а́дова чре́ва, благоче́стно вопию́щия:/ благослови́те вся дела́ Го́спода и превозноси́те Его́ во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Е́ва у́бо неду́гом преслуша́ния/ кля́тву всели́ла есть;/ Ты же, Де́во Богоро́дице,/ прозябе́нием чревоноше́ния ми́рови благослове́ние процвела́ еси́./ Тем Тя вси велича́ем.</emphasis>
                </p>
                <p>Возмого́ша, си́лою Христо́вою вжиля́еми,/ безпло́тныя с те́лом побори́ти, до́блии адама́нти, столпи́ ве́ры,/ и ны́не на Небесе́х весели́тся от ве́ка с пострада́вшими.</p>
                <p>Я́ко колесни́ца Словесе́ свяще́нная бы́вше,/ к безслове́сным привя́зани бы́сте, Боже́ственнии му́ченицы,/ и к приста́нищу Небе́сному достиго́сте, ра́дующеся, и побе́ды по́чести прия́сте./ Тем досто́йно блажи́ми есте́.</p>
                <p>Телеса́ ва́ша Пангеа́нов сла́вный ны́не и́мать град, му́ченицы Боже́ственнии,/ обога́щся засту́пники ва́ми и врачи́, цели́щими теле́с и душ неду́ги/ приходи́щих ве́рою всегда́.</p>
                <p>Боже́ственная дво́ица и светоза́рная,/ Порфи́рие, страстоте́рпче присносла́вный, и Ониси́форе доблему́дрый,/ Тро́ице Пресвяте́й моли́теся мир и лю́тых избавле́ние пода́ти душа́м на́шим.</p>
                <p>
                    <style>Богоро́дичен:</style> Оде́явся во всего́ мя во́лею, Влады́ка/ от Твои́х происхо́дит, Всенепоро́чная, Боже́ственных чресл, я́ко жени́х,/ и млеко́м пита́ется, И́же всю тварь пита́яй ма́нием, Благослове́нная Присноде́во.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Устраши́ся всяк слух/ неизрече́нна Бо́жия снизхожде́ния, я́ко Вы́шний во́лею сни́де да́же и до пло́ти,/ от Деви́ческаго чре́ва быв челове́к/ Те́мже Пречи́стую Богоро́дицу, ве́рнии, велича́ем.</emphasis>
                </p>
                <p>Я́ко Боже́ственная ты голуби́ца,/ доброде́телей позлаще́нными кри́лы, Матро́но сла́вная,/ выспрь возлете́ла еси́/ и ны́не воспочива́еши, иде́же преподо́бных ли́цы, и пра́ведных чи́ни,/ и ве́чное весе́лие, и ра́дость неизглаго́ланная.</p>
                <p>Лю́бящи от Жены́ за утро́бы щедро́т Возсия́вшаго, незаходи́маго Со́лнца,/ разжже́нную и неудо́бь прохо́дную удо́бно про́йде, чи́стая, стезю́ по́стную,/ де́моны попаля́ющи и стра́сти плотски́я изсуша́ющи.</p>
                <p>Боже́ственная па́мять твоя́ нам светле́йши со́лнца возсия́,/ просвеща́ющи на́ша сердца́ и помышле́ния,/ в ню́же помина́й нас, ве́рою творя́щих ю, Матро́но сла́вная,/ дерзнове́ние к Бо́гу и́стинно иму́щи.</p>
                <p>
                    <style>Богоро́дичен:</style> Нося́щи, Отрокови́це, рука́ми вся́ческая ма́нием Нося́щаго,/ руки́ мя изба́ви чужда́го хода́тайством Твои́м,/ и све́том Твои́м мое́ помышле́ние просвети́,/ и отчужди́ страсте́й, неосла́бно борю́щих мя.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Жены́, услы́шите:</p>
                <p>Му́ченики почти́м, страда́нии возсия́вших/ и озари́вших мир му́ченическими светлостьми́,/ Ониси́фора сла́внаго и с ним Порфи́рия,/ и́бо си́и мо́лятся о нас,/ любо́вию соверша́ющих па́мять их.</p>
                <p>
                    <style>Сла́ва, преподо́бныя:</style>
                </p>
                <p>Посреде́ муже́й всели́лася еси́, Матро́но, присносла́вная,/ прие́мши о́браз, о, стра́нно чу́до! преподо́бная,/ ка́ко утаи́лася еси́ мучи́теля, тве́рдо при́сно огорча́ющася,/ поще́нием, и моли́твами, и бде́нии непреста́нными сего́ главу́ сокруши́ла еси́.</p>
                <p>
                    <style>И ны́не, Богоро́дичен:</style> 
                </p>
                <p>Ра́дуйся, Бо́жия пала́то;/ ра́дуйся, горо́ осене́нная;/ ра́дуйся, неопали́мая купино́;/ ра́дуйся, престо́ле сла́вы;/ ра́дуйся, Боже́ственная трапе́зо;/ ра́дуйся, ста́мно всезлата́я;/ ра́дуйся, све́щниче всесве́тлый;/ ра́дуйся, ле́гкий о́блаче, Девома́ти Мари́е.</p>
                <p>
                    <style>На хвали́тех стихи́ры преподо́бныя Матро́ны, глас 2.</style>
                </p>
                <p>
                    <style>Подо́бен: </style>Егда́ от Дре́ва:</p>
                <p>Прииди́те, бра́тия,/ при́точно из духоно́снаго исто́чника вкуси́м,/ се бо поставля́ет нам Матро́на я́ве,/ с высо́ким пропове́данием зову́щи, вопие́т./ Возра́дуимся и возвесели́мся све́тло сию́ согла́сно сла́вяще,/ честна́ смерть вои́стину благоуго́ждшим Ти, Человеколю́бче.</p>
                <p>Егда́ Безпло́тных ти ли́цы зря́ху,/ свы́ше преподо́бныя му́жествующе,/ устраша́хуся и кова́рствию твоему́ непрело́жному,/ и подвиго́м дивля́хуся,/ и житию́ стра́нному,/ кро́тости и безмо́лвию./ Тем та́йно ти вопия́ху:/ гряди́, неве́сто, и вни́ди,/ иде́же ра́дость Жениха́ Христа́.</p>
                <p>
                    <style>Сла́ва, глас и подо́бен то́йже:</style>
                </p>
                <p>Егда́ Жени́х твой Христо́с/ венчава́ше тя венце́м нетле́нным,/ главу́ твою́ честну́ю,/ ра́довахуся чи́ни Ангельстии, проро́к соста́в,/ преподо́бных мно́жество, младе́нцы веселя́хуся./ Еди́н диа́вол пла́кашеся:/ ны́не низве́ржен ви́жуся,/ жене́ побежда́ющи си́лы моя́.</p>
                <p>
                    <strong>Святые мученики Онисифор и Порфирий </strong>пострадали во время гонения на христиан при императоре Диоклитиане (284—305). Их били, жгли огнем. После этого святых привязали к диким коням, которые волочили их по камням, вследствие чего мученики Онисифор и Порфирий скончались. Верующие собрали растерзанные останки святых и с честью погребли.
                    </p>
                <p>
                    <strong>Преподобная Матрона</strong>родилась в городе Пергии Памфилийской (Малая Азия) в V веке. Ее выдали замуж за состоятельного человека по имени Дометиан. Когда у супругов родилась дочь Феодотия, они переселились в Константинополь. Двадцатипятилетняя Матрона любила ходить в храм Божий. Целые дни проводила она там, горячо молясь Господу и плача о своих грехах.
                   </p>
                <p>В храме святая познакомилась с двумя благочестивыми старицами Евгенией и Сусанной, которые с юности подвизались при нем в трудах и молитве. Преподобная Матрона стала подражать Богоугодной жизни подвижниц, смиряя свою плоть воздержанием и постом, за что ей приходилось претерпевать нападки со стороны мужа. Душа ее стремилась к полному отречению от мира. Господь услышал молитвы рабы Своей. Однажды в тонком сне ей было видение, что она убегает от мужа, который догоняет ее. Святая спряталась в толпе иноков, шедших навстречу, и муж ее не заметил. Этот сон преподобная Матрона приняла как Божие указание поступить в мужской монастырь, чтобы муж не нашел ее. Свою дочь она отдала на воспитание старице Сусанне, а сама остригла волосы, и, переодевшись в мужское платье, пришла в монастырь преподобного Вассиана (память 10 октября). Там преподобная Матрона выдала себя за евнуха Вавилу и была принята в число братии. Святая пребывала в постоянном молчании и многих трудах. Братия удивлялась великим добродетелям Вавилы. Однажды святая с другими монахами трудилась в монастырском винограднике. Новоначальный инок Варнава заметил, что у нее проколоты мочки ушей и спросил об этом. «Надо, брат, землю возделывать, а не на чужие лица смотреть, это не подобает иноку»,— ответила святая.</p>
                <p>Через некоторое время игумену монастыря, преподобному Вассиану, было во сне откровение, что евнух Вавила — женщина. Такое же откровение было и блаженному Акакию, игумену соседнего Авраамиева монастыря. Преподобный Вассиан призвал святую Матрону и сурово потребовал ответа. Убедившись в том, что намерения ее были чисты и непорочны, и благословив ее, преподобный Вассиан отправил святую Матрону в город Емес в женский монастырь. В той обители святая пробыла многие годы, поражая сестер высотой своего иноческого подвига. Когда умерла игумения, по единодушному желанию инокинь, настоятельницей обители стала преподобная Матрона.</p>
                <p>Слава о ее добродетелях, о чудесном даре исцелений, который она стяжала от Господа, распространилась далеко за стенами монастыря. Услышал о подвигах преподобной и Дометиан. Когда святая Матрона узнала, что ее муж пришел к монастырю и хочет ее видеть, она тайно ушла в Иерусалим, затем на гору Синай, оттуда в Берит, где поселилась в заброшенном языческом храме. Местные жители узнали о ее затворе, стали приходить к ней. Многих святая подвижница отвратила от языческого нечестия и обратила ко Христу. Возле жилища преподобной стали селиться женщины и девицы и вскоре возник новый монастырь. Исполняя волю Божию, открытую ей в видении, святая покинула Берит и отправилась в Константинополь, где узнала, что муж ее умер. По благословению своего духовного отца, преподобного Вассиана, подвижница основала в Константинополе женский монастырь, куда переехали и сестры из основанной ею Беритской обители. Константинопольский монастырь преподобной Матроны был известен строгостью иноческого устава, добродетельной жизнью сестер.</p>
                <p>В глубокой старости святая Матрона удостоилась видения пресветлого рая и уготованного ей там места за 75-летний иноческий подвиг. В возрасте ста лет преподобная Матрона, благословив сестер, тихо отошла ко Господу (†ок. 492).</p>
                <p>
                    <strong>Преподобная Феоктиста </strong>родилась на острове Лезвий (или Лесбос) в городе Мифимне (Малая Азия). В раннем детстве она осталась круглой сиротой, и родственники отдали ее на воспитание в монастырь. Девочка полюбила удаленное от мира греха и соблазна иноческое житие, долгие церковные службы, монастырские послушания, суровый пост и неустанную молитву. Многие песнопения, молитвы и псалмы она выучила наизусть. В 846 году, когда ей было уже 18 лет, она, по благословению игумении, отправилась на праздник Воскресения Христова в соседнюю деревню посетить свою родную сестру, и там остановилась на ночлег. Ночью на селение напали арабы, пленили всех жителей, посадили на корабль и утром вышли в море.
                  </p>
                <p>Разбойники высадили пленников на пустынном острове Парос, чтобы, рассмотрев их, назначить за каждого цену и увезти на невольничий рынок. Господь помог юной девице убежать, и арабы не догнали ее. С тех пор преподобная Феоктиста прожила на острове 35 лет (†881). Жилищем ей служил древний храм во имя Пресвятой Богородицы, пищей — семена подсолнечника. Всё время она проводила в молитве.</p>
                <p>Однажды группа охотников высадилась на острове. Один из них, преследуя добычу, далеко ушел от берега в лес и вдруг увидел церковь. Он зашел в храм, чтобы вознести молитву Господу. После молитвы охотник увидел в полутемном углу, недалеко от святого престола, за густой паутиной нечто похожее на человеческую фигуру. Он пошел поближе и услышал голос: «Стой, человек, не ходи дальше, мне стыдно, потому что я — нагая женщина». Охотник дал женщине верхнюю одежду, и она вышла из укрытия. Он увидел седую женщину с изможденным лицом, назвавшую себя Феоктистой. Она слабым голосом рассказала о своей полной благодеяний Божиих жизни.</p>
                <p>Окончив рассказ, святая попросила охотника, чтобы тот, если ему только случится побывать на этом острове вновь, привез ей частицу Преждеосвященных Даров. За всё время пустынножительства она ни разу не сподобилась причаститься Святых Христовых Таин. Через год охотник вновь прибыл на остров и привез небольшой сосуд с частицей Святых Таин. Святая Феоктиста встретила Святыню в храме, пала на землю и долго с плачем молилась. Поднявшись, она приняла сосуд и с благоговением и страхом Божиим причастилась Тела и Крови Христовой. На следующий день охотник увидел посреди храма мертвое тело преподобной Феоктисты. Выкопав неглубокую могилу, охотник положил в нее честно́е тело преподобной и при этом дерзнул отделить ее руку, чтобы взять с собой часть мощей великой угодницы Божией. Всю ночь плыл корабль по неспокойному морю, а наутро оказался на том же месте, откуда начал путь. Тогда человек, взявший мощи, понял, что это неугодно Богу. Он вернулся к могиле и приложил руку к телу преподобной. После этого корабль беспрепятственно отплыл. В пути охотник рассказал спутникам обо всём, что было с ним на острове. Выслушав его, все решили немедленно вернуться на Парос, чтобы вместе поклониться мощам великой подвижницы, но ее святого тела в могиле не оказалось.</p>
            </section>
            <section>
                <title>
                    <p>В то́йже день 
                        <style>Святи́теля Некта́рия, митрополи́та Пентапо́льскаго (†1920)</style></p>
                </title>
                <p>
                    <style>Тропа́рь, глас 4</style>
                </p>
                <p>
                    <style>Подо́бен:</style> Ско́ро предвари́:</p>
                <p>Преподо́бнически пожи́в, я́ко му́дрый иера́рх,/ просла́вил еси́ Го́спода/ доброде́тельным житие́м, Некта́рие преподо́бне./ Те́мже, Уте́шителя просла́влен си́лою,/ Боже́ственными мощми́ твои́ми,/ де́моны отго́ниши и боля́щия исцеля́еши,/ ве́рою приходя́щия ти.</p>
            </section>
        </section>
        <section>
            <title>
                <p>В 10-й день</p>
            </title>
            <section>
                <title>
                    <p>
                        <style>Святы́х апо́стол Ера́ста, Оли́мпа, Родио́на, Сосипа́тра, Куа́рта (Ква́рта) и Те́ртия</style>
                    </p>
                </title>
                <p>
                    <style>На </style>Го́споди, воззва́х: 
                    <style>стихи́ры, глас 1.</style></p>
                <p>
                    <style>Подо́бен:</style> Всехва́льнии му́ченицы:</p>
                <p>Ми́ра исполне́ния, я́ко орли́ крила́тии,/ пресве́тло преходя́ще, священнопропове́дницы,/ уловле́ныя от злоде́я привлеко́сте к ве́ре непоро́чней./ Тем моли́теся дарова́ти душа́м на́шим/ мир и ве́лию ми́лость.</p>
                <p>Те́ртия и Сосипа́тра гла́сы свяще́нными почти́м,/ и Оли́мпа, и Родио́на,/ и с си́ми Ера́ста священнотаи́нника,/ и Боже́ственнаго Куа́рта,/ сла́вящия Христа́ Бо́га на́шего/ и моля́щия Его́ дарова́ти душа́м на́шим/ мир и ве́лию милость.</p>
                <p>Язы́ки приведо́сте Христу́ Бо́гу, блаже́ннии,/ изба́влены Кро́вию Благоволи́вшаго на земли́ роди́тися/ и Крест и смерть претерпе́вшаго во́лею, всему́дрии./ Его́же ны́не моли́те/ дарова́ти душа́м на́шим/ мир и ве́лию ми́лость.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Всепе́тая Влады́чице,/ наде́жде ве́рных и утвержде́ние,/ прибе́жище и по́мощь,/ Тя мо́лим: от вся́кия беды́ рабы́ Твоя́ сохрани́,/ ве́рою покланя́ющияся Рождеству́ Твоему́./ Его́же моли́ дарова́ти душа́м на́шим/ мир и ве́лию ми́лость.</p>
                <p>
                    <style>Крестобогоро́дичен:</style>
                </p>
                <p>Своего́ А́гнца А́гница и непоро́чная Влады́чица/ на Кресте́ я́ко ви́девши,/ ви́да не иму́ща, ниже́ добро́ты,/ увы́ Мне, рыда́ющи, глаго́лаше:/ где добро́та Твоя́ за́йде, Сладча́йший?/ Где благоле́пие?/ Где благода́ть блиста́ющая о́браза Твоего́,/ Сы́не Мой любе́знейший?</p>
                <p>
                    <style>Тропа́рь, глас 3:</style>
                </p>
                <p>Апо́столи святи́и,/ моли́те ми́лостиваго Бо́га,/ да прегреше́ний оставле́ние/ пода́ст душа́м на́шим.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>О́ба кано́на Окто́иха и святы́х на 4, его́же краегране́сие: </style>Богоглаго́ливыя ученики́ пою́ спротяже́нно. 
                    <style>Ио́сиф. Глас 1.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Твоя́ победи́тельная десни́ца/ Боголе́пно в кре́пости просла́вися,/ та бо, Безсме́ртне,/ я́ко всемогу́щая, проти́вныя сотре́,/ изра́ильтяном путь глубины́ новосоде́лавшая.</emphasis>
                </p>
                <p>Боже́ственнии су́ще ученицы́ вопло́щшагося за милосе́рдие Бога на́шего,/ Того́ моли́те грехо́в дарова́ти проще́ние/ соверша́ющим ва́шу па́мять, блаже́ннии.</p>
                <p>Зерца́ла Бо́жия светови́дная/ вмести́тельна Того́ подая́ний яви́стеся, блаже́ннии,/ всем ве́рным благода́тельно даю́ще спаси́тельныя зари́, Богови́дцы апо́столи.</p>
                <p>Возсия́ша всем просвеще́ние, озаре́ний исто́чник поче́рпше,/ Ера́ст, и Те́ртий, и Оли́мп, и Родио́н,/ и Сосипа́тр ку́пно с Куа́ртом,/ я́же благоче́стно ублажи́м.</p>
                <p>
                    <style>Богоро́дичен:</style> Род челове́ческий Твои́м Рождество́м, Де́во, обнови́ла еси́,/ Сло́во бо родила́ еси́ О́тчее,/ в плоть ме́ртвенную оде́явшееся/ и безсме́ртия пути́ нам показа́вшее.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Еди́не, ве́дыи́ челове́ческаго существа́ не́мощь/ и ми́лостивно в не вообра́жся,/ препоя́ши мя с высоты́ си́лою,/ е́же вопи́ти Тебе́, Святы́и́:/ одушевле́нный хра́ме неизрече́нныя сла́вы Твоея́, Человеколю́бче.</emphasis>
                </p>
                <p>Сло́во, я́ко свети́льник мы́сленный, принося́ще, апо́столи,/ Богопоко́рно всю тварь проидо́сте,/ тоя́ мрак разгоня́юще и сы́ны явля́юще све́та благода́тию,/ но́щи неве́дения рабо́тающия.</p>
                <p>Глаго́л ва́ших проро́чески во всю изы́де вселе́нную веща́ние спаси́тельное/ и дел све́тлое показа́ние всю зе́млю обтече́,/ ду́ши просвеща́ющее, Богоглаго́ливии Госпо́дни апо́столи.</p>
                <p>Все́лься в душа́х ва́ших, му́дрии, Дух Всесвяты́й/ Богови́дны весьма́ соде́ла;/ всю́ду мир обходя́ще, хра́мы разори́сте и́дольския благода́тию/ и Бо́гу це́ркви воздвиго́сте.</p>
                <p>
                    <style>Богоро́дичен:</style> Сы́на О́тча единоро́днаго, безма́терня пе́рвее/ и из Тебе́ рожде́нна, уве́девше безо́тча,/ Бо́жию Ма́терь испове́даем Тя, безстра́стно ро́ждшую/ и Де́ву пребы́вшу па́че сло́ва, Мари́е Богоневе́сто.</p>
                <p>
                    <style>Конда́к, глас 4.</style>
                </p>
                <p>
                    <style>Подо́бен:</style> Яви́лся еси́:</p>
                <p>Яви́ся <style>Днесь</style> апо́стол честно́е торжество́,/ подаю́щее я́ве<a type="note" xlink:href="#note103">103</a>
                    всем прегреше́ний оставле́ние,/ соверша́ющим их па́мять.</p>
                <p>
                    <style>Та́же седа́лен, глас 1.</style>
                </p>
                <p>
                    <style>Подо́бен</style>: Гроб Твой:</p>
                <p>Ера́ста и Оли́мпа, Сосипа́тра и Те́ртия,/ Родио́на купно и Куа́рта память согла́сно почти́м, к ним воспева́юще:/ Боже́ственнии пропове́дателие и слуги́ Сло́ва,/ ду́ши на́ша ве́чнующия му́ки моли́твами ва́шими изба́вите.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Безневе́стная, Чи́стая Богоро́дице Де́во,/ еди́на ве́рных Предста́тельнице и Покро́ве,/ бед, и скорбе́й, и лю́тых обстоя́ний вся изба́ви,/ на Тя упова́ние, Отрокови́це, иму́щия,/ и ду́ши на́ша спаси́ Боже́ственными моли́твами Твои́ми.</p>
                <p>
                    <style>Крестобогоро́дичен:</style>
                </p>
                <p>Нескве́рная А́гница А́гнца и Па́стыря, пове́шена на Дре́ве, ме́ртва зря́щи,/ пла́чущи, веща́ше, ма́терски восклица́ющи:/ ка́ко претерплю́ Твое́, е́же па́че сло́ва, Сы́не Мой, сни́тие<a type="note" xlink:href="#note104">104</a>/ и во́льныя стра́сти, Бо́же Преблаги́й?</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Го́ру, Тя, благода́тию Бо́жиею приосене́нную,/ прозорли́выма Авваку́м усмотри́в очи́ма,/ из Тебе́ изы́ти Изра́илеву провозглаша́ше Свято́му/ во спасе́ние на́ше и обновле́ние.</emphasis>
                </p>
                <p>Утвержде́ния дре́вле неутвержде́ным бы́вше,/ раскопа́сте ва́шими Богода́нными уче́нии вра́жия тверды́ни всера́зныя/ и запусте́нию преда́сте, Богови́днии Спа́совы апо́столи.</p>
                <p>Вельми́ Христо́ва вели́чия пропове́дающе, ума́лении всеконе́чно, великопропове́дницы,/ земны́я вельми́ просвети́сте све́тло,/ вели́чием благода́ти соверши́вше, Боже́ственнии апо́столи.</p>
                <p>Да похва́лится Боже́ственный Оли́мп песнопе́ньми,/ и Родио́н с ним да возвели́чится благоче́стно,/ тече́ние соверши́вше муче́ния с Петро́м Богопропове́дником в Ри́ме,/ глава́ми отсека́еми.</p>
                <p>
                    <style>Богоро́дичен:</style> Чуде́с бо́льше всех, Всенепоро́чная,/ в Тебе́ новосоде́явшееся чу́до показа́ся я́вственно:/ Бо́га бо родила́ еси́ теле́сне,/ земны́м за милосе́рдие соедини́вшася в несли́тнем соедине́нии, Богоневе́сто.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Просвети́вый сия́нием прише́ствия Твоего́, Христе́,/ и освети́вый Кресто́м Твои́м ми́ра концы́,/ сердца́ просвети́ све́том Твоего́ Богоразу́мия/ правосла́вно пою́щих Тя.</emphasis>
                </p>
                <p>Му́дрость О́тча, все осуществова́вшая, учи́тели в мир вас посла́,/ в му́дрости Ду́ха и и́стины/ явле́нием вся умудря́ющия, сла́внии.</p>
                <p>Сло́ва вмета́юще, всему́дрии, у́дицу,/ возвлеко́сте из глубины́ неве́дения благода́тию рыб, су́щия безгла́сншия,/ и Го́споду ве́ровавшия приведо́сте.</p>
                <p>Восхва́лим Оли́мпа, и вели́каго Родио́на,/ и Те́ртия, и Сосипа́тра,/ ку́пно и Ера́ста, и Боже́ственнаго Куа́рта,/ Христопропове́дники и всех благочести́вых защи́тники.</p>
                <p>
                    <style>Богоро́дичен:</style> Зачала́ еси́ сло́вом Сло́во, Всенепоро́чная,/ и родила́ еси́ па́че ума́ и сло́ва, Богоневе́стная, бы́вша, Богоро́дице, Челове́ка./ Тем Тя словесы́ Богодухнове́нными всегда́ ублажа́ем.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Обы́де нас после́дняя бе́здна,/ несть избавля́яй,/ вмени́хомся, я́ко о́вцы заколе́ния,/ спаси́ лю́ди Твоя́, Бо́же наш:/ Ты бо кре́пость немощству́ющих и исправле́ние.</emphasis>
                </p>
                <p>Пречестни́и, я́ко ка́мение, валя́ющеся на земли́,/ привали́сте к благоче́стию, и́же нра́вом лука́вым ка́мению нечу́вственному служа́щия,/ Богови́днии Сло́ва таи́нницы блаже́ннейшии.</p>
                <p>Еди́ницу в Тре́х Ли́цех неразлу́чну, несли́тну пропове́дающе,/ многобо́жную от земли́ разори́сте лесть, неле́стнии Христо́вы апо́столи,/ и лю́те прельще́ныя к све́ту Богозна́ния наста́висте.</p>
                <p>Ра́зумы кра́сными несмы́сльство нему́дрых, прему́дрии апо́столи, разори́сте,/ и утверди́сте Бо́гу, Всецарю́ е́диному, ве́ровати,/ тварь всю Боже́ственными светоли́тии украша́ющему.</p>
                <p>Бсгоро́дичен: Я́ко ино́е не́бо, пе́рваго, Влады́чице, я́вльшися вы́шшее, Тя сла́вим,/ Со́лнце нам Пра́вды возсия́вшее/ и глубо́кую неве́дения тьму́ отгна́вшее.</p>
                <p><style>Конда́к, глас 2.</style></p>
                <p>
                    <style>Подо́бен:</style> Вы́шних ища́:</p>
                <p>Боже́ственным све́том ум озари́вше,/ вити́йская плете́ния му́дре разори́сте,/ и язы́ки вся улови́вше, апо́столи сла́внии,/ Влады́це приведо́сте,/ Тро́ицу Боже́ственную сла́вити науча́юще.</p>
                <p><style>И́кос:</style></p>
                <p>Я́ко ученицы́ всех Влады́ки,/ мре́жею, Богови́дцы, ва́ших моли́тв/ из глубины́ прегреше́ний извлецы́те смире́нную ду́шу мою́,/ сетьми́ уловле́ную де́монских ко́зней,/ да до́бре преше́д про́чее вре́мя живота́ моего́,/ пою́ вас любо́вию/ и просла́влю житие́ ва́ше непоро́чное,/ е́же на земли́ соверши́сте,/ лю́те омраче́нныя просвети́вше,/ Тро́ицу Боже́ственную сла́вити науча́юще.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Тебе́, у́мную, Богоро́дице, пещь/ разсмотря́ем, ве́рнии,/ я́коже бо о́троки спасе́ три Превозноси́мый,/ мир обнови́ во чре́ве Твое́м всеце́л,/ хва́льный отце́в Бог и препросла́влен.</emphasis>
                </p>
                <p>Тя, свяще́нна иконо́ма, Ера́сте,/ Це́ркве Христо́вы су́щия во Иерусали́ме, пиша́ пропове́даше Па́вел апо́стол,/ с ни́миже тя почита́ем, пою́ще Христу́:/ хва́льный отце́в на́ших Бо́же, благослове́н еси́.</p>
                <p>Терпе́нием искуше́ний, и скорбе́й, и гоне́ний искуси́вся/ и я́звами Христо́выми удобря́емь, Ера́сте пребога́те, велегла́сно взыва́л еси́:/ хва́льный отце́в Бо́же, благослове́н еси́.</p>
                <p>Зако́на но́ваго яви́лся еси́, Куа́рте, возвести́тель,/ ве́тхаго беззако́ния отводя́ чуждему́дренныя/ и к возновле́нию жи́зни преводя́ зову́щия:/ хва́льный отце́в Бо́же, благослове́н еси́.</p>
                <p>
                    <style>Богоро́дичен:</style> О́тчее Сло́во Соприсносу́щное, я́вльшееся земны́м, воплоти́ла еси́/ и те́лом, Отрокови́це, породила́ еси́ Челове́ка бы́вша, да спасе́т челове́ка,/ хва́льный отце́в Бог и препросла́влен.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чи́стее зла́та блеща́хуся, глаго́люще:/ благослови́те вся дела́ Госпо́дня Го́спода,/ по́йте и превозноси́те во вся ве́ки.</emphasis>
                </p>
                <p>Нерасте́рзни столпи́ Христо́вы я́вльшеся Це́ркве,/ разори́сте злоче́стия сте́ны вся,/ ве́рныя же, я́ко ка́мение, назда́вше на Ка́мени ве́ры, вопию́щия:/ вся дела́ Госпо́да по́йте и превозноси́те Его во ве́ки.</p>
                <p>Законополо́жницы яви́стеся вы,/ Ду́ха зако́н напису́юще в сердца́х ве́рных, всеблаже́ннии,/ и́мже просвеща́еми, вопия́ху:/ вся дела́ Го́спода по́йте и превозноси́те Его́ во ве́ки.</p>
                <p>Украси́вся, блаже́нный Оли́мпе, в о́ньже день Петр вели́кий коне́ц прия́т,/ я́ве сконча́вся ку́пно с Родио́ном мече́м,/ повеле́нием Не́рона, беззако́ннаго царя́,/ и совокупи́стеся небе́сным лико́м.</p>
                <p>
                    <style>Богоро́дичен:</style> Ста́мна дре́вле, иму́щая ма́нну, Чи́стая, образова́ше Тя,/ Христа́ бо, сла́дость на́шу, носи́ла еси́ во чре́ве/ и пло́тию родила́ еси́, избавля́ющаго вся́кия го́рести безме́стных прегре́шений/ превознося́щия Того́ во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>О́браз чи́стаго рождества́ Твоего́/ огнепали́мая купина́ показа́ неопа́льная,/ и ны́не на нас напа́стей свире́пеющую угаси́ти, мо́ли́мся, пещь,/ да Тя, Богоро́дице, непреста́нно велича́ем.</emphasis>
                </p>
                <p>Ра́вно тече́ние соверши́вше, ра́вно от Влады́ки Сло́ва обога́щшеся,/ ра́вных Ду́ха даро́в сподо́бистеся и по́честей ра́вных получи́сте,/ апо́столи Госпо́дни, просвети́телие серде́ц на́ших.</p>
                <p>Я́коже небе́сныя зве́зды, Богозна́меньми всю зе́млю просвети́сте,/ тьму́ глубо́кую неве́дения отгна́вше и сы́ны дне показа́вше,/ дре́вле порабоще́нныя козньми́ вражде́бника.</p>
                <p>Полк злоу́мных погуби́сте,/ во глубину́ дре́вле ври́нувших язы́ки люде́й,/ мно́жество же Бо́гу приведо́сте спаса́емых,/ чино́м совокупля́еми невеще́ственных сил, всеизбра́ннии Христо́вы апо́столи.</p>
                <p>Вше́дше к преми́рным, Оли́мп вели́кий и Сосипа́тр,/ Те́ртий ку́пно и Родио́н, и Куа́рт, и Ера́ст свяще́ннейший/ и ны́не о ми́ре Изба́вителя мо́лят.</p>
                <p>
                    <style>Богоро́дичен:</style> Пощади́ лю́ди Твоя́, Го́споди,/ нахожде́ния ва́рварскаго нас избавля́я, и грехо́в, и напа́стей, и му́ки ве́чныя/ моли́твами Ро́ждшия Тя Де́вы Пречи́стыя и сла́вных апо́стол Твои́х.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Не́бо звезда́ми:</p>
                <p>Све́тлая прия́телища Ду́ха Свята́го,/ пресве́тлыя зари́ невече́рняго дне,/ светода́тельная мо́лния, апо́столы, в пе́снех ве́рно просла́вим вси.</p>
                <p>
                    <style>Богоро́дичен:</style> Тя Засту́пницу вси и́мамы, гре́шнии, о Пресвята́я Де́во!/ Ты благоуве́тлива нам соде́лай Сы́на Твоего́/ ма́терними Твои́ми мольба́ми.</p>
                <p>
                    <strong>  Святые апостолы от 70-ти: Ераст, Олимп, Родион, Сосипатр, Куарт (Кварт) и Тертий </strong>жили в I веке.
                    </p>
                <p>Святой Родион, или Иродион, родственник апостола Павла (<a xlink:href="https://azbyka.ru/biblia/?Rom.16:11&amp;c~r&amp;rus">Рим. 16:11</a>), оставил епископскую кафедру в Патрах, чтобы идти в Рим со святым апостолом Петром. Святой апостол Олимп (или Олимпан), о котором вспоминает апостол Павел (<a xlink:href="https://azbyka.ru/biblia/?Rom.16:15&amp;c~r&amp;rus">Рим. 16:15</a>), тоже был спутником апостола Петра. Оба апостола от 70-ти были обезглавлены в тот же день и час, когда распяли апостола Петра.</p>
                <p>Святые апостолы Ераст, Сосипатр, Куарт и Тертий были учениками святого апостола Павла. О них апостол языков упоминает в Послании к Римлянам: «Приветствуют вас... Иасон и Сосипатр, сродники мои» (<a xlink:href="https://azbyka.ru/biblia/?Rom.16:21&amp;c~r&amp;rus">Рим. 16:21</a>); «Приветствую вас в Господе и я, Тертий, писавший сие послание» (<a xlink:href="https://azbyka.ru/biblia/?Rom.16:22&amp;c~r&amp;rus">Рим. 16:22</a>); «Приветствует вас Ераст, городской казнохранитель, и брат Кварт» (<a xlink:href="https://azbyka.ru/biblia/?Rom.16:23&amp;c~r&amp;rus">Рим. 16:23</a>).</p>
                <p>Апостол Сосипатр, родом из Ахаии, был епископом Иконии, где и скончался. Апостол Ераст был сначала диаконом и казнохранителем Иерусалимской Церкви, а потом епископом в Панеаде. Святой апостол Куарт перенес много страданий за свое благочестие, обратил ко Христу множество язычников и мирно скончался в сане епископа города Берита. Святой апостол Тертий, записавший послание апостола Павла к Римлянам, был вторым епископом Иконии, где и преставился. Память всех семидесяти святых апостолов совершается 4-го января, а их имена именуются в списке святого Дорофея, епископа Тирского, †361.</p>
            </section>
            <section>
                <title>
                    <p>В то́йже день 
                        <style>Свята́го му́ченика Оре́ста врача́</style></p>
                </title>
                <p>
                    <style>На</style> Го́споди, воззва́х: 
                    <style>стихи́ры, глас 1.</style></p>
                <p>
                    <style>Подо́бен: </style>Прехва́льнии му́ченицы:</p>
                <p>Оре́сте пресла́вне, очервле́нием своея́ кро́ве/ себе́ прапру́ду<a type="note" xlink:href="#note105">105</a>
                    очерви́,/ е́юже украси́ся, побе́дным венце́м венча́ся,/ Бо́гу Безсме́ртному предстои́ши,/ Его́же ны́не моли́/ дарова́ти душа́м на́шим ве́лию ми́лость.</p>
                <p>Огне́м по́двиг твои́х, прему́дре,/ пре́лесть поже́гл еси́,/ ка́плями кро́вными вра́жия потопи́ полки́ вся/ и ве́рных напои́ сердца́,/ источа́юще конце́м благоче́стие,/ и ны́не помоли́ дарова́ти душа́м на́шим ве́лию ми́лость.</p>
                <p>У́тренюя возсия́, возблиста́я всю вселе́нную/ страстьми́ свои́ми, Оре́сте сла́вне,/ страстоте́рпцем сла́ва,/ и су́етную тьму отгоня́ благода́тию./ Тем моли́ся дарова́ти душа́м на́шим ве́лию ми́лость.</p>
                <p>Тропа́рь, глас 4.</p>
                <p>
                    <style>Подо́бен: </style>Вознесы́йся:</p>
                <p>Удо́м усекнове́ние терпе́л еси́/ и о́гненную лю́тую му́ку, му́чениче,/ подви́гся, всесла́вне,/ венце́м я́ве увязе́ся нетле́нным, преблаже́нне,/ Престо́лу же предстои́ши Святы́я Тро́ицы,/ Ю́же помоли́, да спасе́т ны,/ му́чениче Оре́сте,/ ве́рою пою́щим тя.</p>
                <p>
                    <style>Кано́н, глас 2.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с: </style>
                    <emphasis>Гряди́те, лю́дие,/ пои́м песнь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты Еги́петския,/ я́ко просла́вися.</emphasis>
                </p>
                <p>Боже́ственными блиста́ем всегда́ светлостьми́, прехва́льне,/ светоно́сное твое́ пра́зднество чту́щая озари́/ и из тьмы лю́тыя изведи́.</p>
                <p>Христо́ва Боже́ственная любы́ разжже́ и си́льна тя сотвори́,/ всю пожже́ную опаля́юща та́йну и́дольскаго гне́ва,/ му́чениче вседо́блий.</p>
                <p>Тща́нием и терпе́нием обличи́ беззако́нствующая,/ чести́ ну́дяща<a type="note" xlink:href="#note106">106</a> тя, страстоте́рпче Оре́сте,/ дела́ рук челове́ческ — безду́шныя куми́ры.</p>
                <p>
                    <style>Богоро́дичен: </style>Тя, Бо́жий пречи́стый храм, молю́, Пречи́стая,/ оскве́рншееся мое се́рдце сластьми́ нечи́стыми очи́сти хода́тайством Свои́м.</p>
                <p>
                    <style>Песнь 3</style>
                </p>
                <p>
                    <style>Ирмо́с: </style>
                    <emphasis>На ка́мени мя ве́ры утверди́в,/ разшири́л еси́ уста́ моя́ на враги́ моя́,/ возвесели́бося дух мой внегда́ пе́ти:/ несть свят, я́коже Бог наш,/ и несть пра́веден, па́че Тебе́, Го́споди.</emphasis>
                </p>
                <p>Укрепля́ем си́лою Паракли́товою,/ предстоя́ше судя́щему беззако́нно,/ и сего́ слове́с свои́х си́лою, преблаже́нне, посрами́/ и, поя́, глаго́лаше:/ несть свя́та, я́коже Бо́га на́шего, и несть пра́ведна, па́че Тебе́, Го́споди.</p>
                <p>Сло́во твое́, житие́м просвеще́но,/ житие́ твое́, Сло́вом разжже́но,/ мно́гия на свет благоче́стия приведе́, му́чениче многостра́стне,/ и с ни́ми пое́ши:/ несть свя́та, я́коже Бог наш, и несть пра́ведна, па́че Тебе́, Го́споди.</p>
                <p>Возвы́сима беззако́нна безу́мием низве́рже му́жеством и терпе́нием,/ вознесе́ же ся к Бо́гу венцено́сец, Оре́сте сла́вне, поя́ше:/ несть свя́та, я́коже Бог наш, и несть пра́ведна, па́че Тебе́, Го́споди.</p>
                <p>
                    <style>Богоро́дичен:</style> Зачала́ еси́ во утро́бе Свое́й, Богома́ти, Зижди́теля и Бо́га всех/ и Сего́ родила́ еси́, па́че сло́ва плоть бы́вша,/ сего́ ра́ди Ти взыва́ем:/ несть свя́та, я́коже Бог наш, и несть пра́ведна, па́че Тебе́, Го́споди.</p>
                <p>
                    <style>Седа́лен, глас 4, то́йже, что и тропа́рь (</style>
                    <emphasis>
                        <style>зри</style>
                    </emphasis>
                    <emphasis>
                        <style>день сей</style>
                    </emphasis>
                    <emphasis>
                        <style>вы́ше</style>
                    </emphasis>
                    <style>)</style>
                </p>
                <p>
                    <style>Песнь 4</style>
                </p>
                <p>
                    <style>Ирмо́с: </style>
                    <emphasis>Прише́л еси́ от Де́вы, не хода́тяй, ни А́нгел,/ но Сам, Го́споди, вопло́щся,/ и спасл еси́ всего́ мя челове́ка./ Тем зову́ Ти: сла́ва си́ле Твое́й, Го́споди</emphasis>.</p>
                <p>Не поколеба́ша столпа́ души́ твоея́, сте́кшеся, пото́ци му́ченичестии,/ му́чениче Оре́сте блаже́нне,/ на ка́мене бо утверже́н бысть Госпо́дня любве́, достосла́вне.</p>
                <p>Глаго́л твои́х воззре́ти све́та томи́тель не возмо́же,/ в нощи́ ше́ствуя неразу́мия,/ тем, ра́нствуя, тя сы́на све́та дне сотвори́л есть.</p>
                <p>Укрепи́ тя Иису́с Бог благода́тию,/ му́ками оскорбля́ема, и ра́нами разруша́ема,/ и пропина́ема неми́лостивно, страстоте́рпче преслову́щий.</p>
                <p>
                    <style>Богоро́дичен: </style>Тя, Пречи́стая, Авваку́м го́ру нарече́ осене́ну,/ из нея́же про́йде Еди́но Сло́во, вопло́щся,/ Челове́к быв премно́гим милосе́рдием и Человеколю́бец.</p>
                <p>
                    <style>Песнь 5</style>
                </p>
                <p>
                    <style>Ирмо́с: </style>
                    <emphasis>Просвеще́ние во тьме лежа́щих,/ спасе́ние отча́янных, Христе́, Спа́се мой,/ к Тебе́ у́тренюю, Царю́ ми́ра,/ просвети́ мя сия́нием Твои́м:/ ино́го бо, ра́зве Тебе́, бо́га не зна́ю.</emphasis>
                </p>
                <p>Жезло́м сокруша́емо блаже́нное все те́ло твое́,/ я́ко си́лен, терпе́л еси́, показу́я, Оре́сте, ве́ру,/ явля́яся, взыва́ше, Оре́сте, сла́вне:/ па́че Тебе́, ино́го бо́га не зна́ем.</p>
                <p>Поги́бели бо́ги е́ллинския преда́л еси́/ святы́ми твои́ми моли́твами к Творцу́, Оре́сте,/ ра́ны претерпе́л еси́, зело́ разсека́ем,/ пло́ти твоея́ ко́же отдира́еме.</p>
                <p>Еди́ну Зарю́ Триипоста́сну су́щу,/ Еди́но Существо́ и Еди́но Госпо́дство возвеща́я Пребоже́ственныя и Несозда́нныя Тро́ицы,/ лжеиме́нныя бо́ги сокруши́,/ и́дольская тре́бища низложи́л еси́.</p>
                <p>
                    <style>Богоро́дичен: </style>Восто́к Со́лнечныя сла́вы я́вльшися, Отрокови́це,/ на за́пад челове́ческаго отринове́на существа́ бы́вша,/ Сего́ ражда́еши, вся просвеща́ющаго,/ вся от но́щи злы изъе́млющаго.</p>
                <p>
                    <style>Песнь 6</style>
                </p>
                <p>
                    <style>Ирмо́с: </style>
                    <emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
                </p>
                <p>Кропле́нием честны́я твоея́ кро́ве вода́ скве́рная преста́,/ бесо́м умовре́дно приноси́ма,/ страстоте́рпче Христо́в до́блий.</p>
                <p>Душа́м и те́лом врача́ тя, му́чениче, обре́тше,/ от страсте́й избавля́емся, и от искуше́ния, и ско́рби/ благоприя́тными Боже́ственными моли́твами.</p>
                <p>Свы́ше истка́ную благода́ть с оде́нием телесе́ оде́жду восприи́м,/ обнажи́л еси́ злочести́вых полки́, пребога́те.</p>
                <p>
                    <style>Богоро́дичен:</style> Ми́лости Твоея́ мя сподо́би, неми́лостиваго,/ и зло́бием одержи́ма, и страсте́м прилежа́ща,/ Пречи́стая Де́во Богоневе́стная.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>О́бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.</emphasis>
                </p>
                <p>Кро́вными ка́плями безбо́жный огнь угаси́л еси́,/ ту́чами ди́вными, достосла́вне, изсо́хшая страстьми́ всегда́ прохлажда́еши,/ вопию́щая ве́рно, взыва́юща:/ благослове́н еси́, Бо́же оте́ц на́ших.</p>
                <p>Чу́дом глубина́, цельба́м река́,/ крин, излива́я всем здра́вие, всем оставле́ние от скве́рных,/ явля́ется, му́чениче страстоте́рпче Оре́сте, ра́ка твои́х моще́й,/ е́йже покланя́ющеся благочести́вно, тя блажи́м.</p>
                <p>Разреши́вся от страсте́й теле́сных, прему́дре,/ му́ки ра́ди к скоти́не привя́зан бысть, и ведо́м, и суро́во влеко́м./ Те́м от те́ла разреши́ся/ и Бо́гови чи́стее и коне́чное себе́, му́чениче, приказа́л еси.</p>
                <p>
                    <style>Богоро́дичен:</style> Естество́м Бог и естество́ прия́т из Тебе́, Чи́стая, челове́ческо/ и плоть яви́ся па́че ума́ мно́гою благосты́нею,/ спасти́ восхоте́в челове́ки./ Его́ же пою́ще, взыва́ем:/ благослове́н еси́, Бо́же оте́ц на́ших.</p>
                <p>
                    <style>Песнь 8</style>
                </p>
                <p>
                    <style>Ирмо́с: </style>
                    <emphasis>В пещь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га/ по́йте дела́ я́ко Го́спода/ и превозноси́те во вся ве́ки.</emphasis>
                </p>
                <p>Па́че вре́менныя жи́зни ве́чную, прему́дре, возлюби́в,/ умира́ющая, Оре́сте, истле́ющая пло́ти ника́коже не пощаде́, блаже́нне,/ тем му́ки претерпе́л еси́ до́бле.</p>
                <p>Тя, а́гнца Христо́ва, я́ко волк злый, растерза́я ра́нами, гони́тель/ же́ртву прия́тну святу́ю, Боже́ственное сотвори́ заколе́ние,/ досто́йно Вы́шний Влады́чни трапе́зе.</p>
                <p>Колесни́ца Сло́ву бысть седя́щему, преблаже́нне./ Тем привя́зан ко́нем веде́нием лю́тым,/ тече́нием же ну́ждным издше́/ и к нестаре́ющемуся пути́ вари́ся<a type="note" xlink:href="#note107">107</a>
                    с ра́достию.</p>
                <p>
                    <style>Богоро́дичен:</style> Святы́ми Тя гла́сы провозвести́ша Бо́жию честни́и проро́ци су́щу Ма́терь/ странноле́потным рождество́м всех тва́рей Владу́щему./ Тем же Тя пое́м, Пречи́стая Девома́ти.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>От Бо́га Бо́га Сло́ва/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми величае́м.</emphasis>
                </p>
                <p>Победи́в томи́теля, по мно́гах му́ках прии́де к Бо́гу,/ с ра́достию побе́дный вене́ц прии́м,/ я́ко ору́жник до́блий, яко́ вели́кий хра́бор,/ избра́нный Христо́в во́иник, Оре́сте блаже́нне.</p>
                <p>На Небесе́х лику́еши со А́нгелы, блаже́нне,/ и глаша́еши с ни́ми ра́достно:/ Свят, Свят, Свят Оте́ц Вседержи́тель,/ Сын, Единосу́щный Отцу́, и Святы́й Дух —/ Тро́ице Всеси́льна.</p>
                <p>Сра́дуешися с ли́ками А́нгельскими, му́чениче,/ преподо́бных, проро́к и святи́тель, му́чениче,/ с ни́ми моли́ся чту́щим тя любе́зно дарова́ти очище́ние грехо́в/ и вся́ких бед, Оре́сте, изба́ви.</p>
                <p>
                    <style>Богоро́дичен:</style> Я́ко Бо́гу Тя Ма́терь, Херуви́м вы́шшу, Пречи́стая Де́во,/ молю́, окая́нное се́рдце мое́ боле́зненыя стра́сти изцели́,/ изба́ви мя от огня́ в День Су́дный, осужде́ния досто́йнаго.</p>
                <p>
                    <strong>Святой мученик Орест </strong>жил в конце III века в городе Тиане в Каппадокии во времена императора Диоклитиана (284—305). Он был искусным врачом и с детских лет добрым христианином.
             </p>
                <p>По приказу императора, в Тиану для борьбы с христианством, широко распространившимся в Великой Каппадокии, направлен был военачальник Максимин. В числе первых на суд к Максимину был приведен Орест. Он мужественно и открыто исповедал свою веру в Распятого и Воскресшего Господа нашего Иисуса Христа. Гонитель предлагал святому богатства, почести и славу, если он отречется от Единого Истинного Бога, но святой Орест был непреклонен. По приказу Максимина. Ореста привели в богатый языческий храм и вновь предложили поклониться идолам. Когда он отказался, 40 воинов, сменяя друг друга, били святого мученика плетьми, палками, воловьими жилами, затем пытали огнем. Святой Орест воззвал ко Господу: «Боже, сотвори со мною знамение во благо, да видят ненавидящие меня и постыдятся». И Господь услышал верного раба Своего. Началось землетрясение, идолы попадали и разбились. Все бежали из храма; когда оттуда вышел святой Орест, храм рухнул.</p>
                <p>Разъяренный Максимин приказал заключить святого мученика на семь дней в темницу и не давать ему ни еды, ни питья, а на восьмой день продолжить мучения. Святому вбили гвозди в пятки, затем привязали к дикому коню. Влачимый по камням, святой мученик отошел ко Господу в 304 году. Мощи его были брошены в море.</p>
                <p>Прошло много веков, и в 1685 году в Киево-Печерской Лавре святой инок Димитрий (впоследствии митрополит Ростовский: память 28 октября) переписывал с древней рукописи житие святого Ореста и, утомленный, уснул; ему в сонном видении предстал святой мученик и, показав глубокую рану в груди, перерезанные у локтей жилы и перебитые голени, велел дополнить свое житие, так как в древней рукописи были описаны не все муки, которые претерпел святой. Смиренный инок выполнил желание святого мученика Ореста и восславил Бога, дивного во святых Его.</p>
            </section>
        </section>
        <section>
            <title>
                <p>В 11-й день</p>
            </title>
            <section>
                <title>
                    <p>
                        <style>Свята́го великому́ченика Ми́ны, чудотво́рца Еги́петскаго, святы́х му́ченик Ви́ктора, Вике́нтия и святы́я му́ченицы Стефани́ды и преподо́бнаго отца́ на́шего и испове́дника Фео́дора Студи́та</style>
                    </p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>На</style> Го́споди, воззва́х: 
                    <style>стихи́ры на 4, глас 1.</style></p>
                <p><style>Подо́бен:</style> Небе́сных чи́нов:</p>
                <p>Небе́сныя добро́ты возжела́в, сла́вне,/ и Христу́ спребыва́ти со святы́ми А́нгелы,/ вся́кия му́ки претерпе́л еси́ тве́рдо/ и мучи́телей суровство́,/ и пострада́в до́бльственне по Христе́,/ и ра́дуешися с ли́ки му́ченическими.</p>
                <p>Заря́ми чи́стыми облистава́емь/ мы́сленнаго со́лнца, о Ми́но блаже́нне,/ весь све́тел показа́лся еси́, му́чениче Христо́в/ и страда́лец му́жественнейший,/ тем, со Христо́м сый на Небесе́х,/ о всем ми́ре моли́ся.</p>
                <p>С ли́ки победоно́сцев/ водворя́яся на Небесе́х, треблаже́нне,/ и предстоя́ Боже́ственней Тро́ице Безнача́льней,/ помина́й соверша́ющия па́мять твою́/ и всече́стным мо́щем твои́м/ благогове́йно покланя́ющияся с ве́рою.</p>
                <p>
                    <style>Сла́ва, глас 2:</style>
                </p>
                <p>Це́рковь <style>Днесь</style> торжеству́ет та́инственно,/ в но́ву оде́жду оде́яна,/ я́коже в багряни́цу и ви́ссон,/ кро́вию победоно́сца Ми́ны,/ того́ бо в благоче́стии воспита́вши,/ же́ртву непоро́чну, прия́тну/ и благоуго́дну Христу́ принесе́,/ тем победи́теля Того́ беззако́нных/ показа́вый, Христе́ Бо́же,/ и венча́вый, и просла́вивый,/ и нам низпосли́ того́ моли́твами ве́лию ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Ра́дуйся, Мари́е Богоро́дице,/ хра́ме неразруши́мый, па́че же святы́й,/ я́коже вопие́т проро́к:/ свят храм Твой, ди́вен в пра́вде.</p>
                <p>
                    <style>На стихо́вне, стихи́ры, глас 2.</style>
                </p>
                <p>
                    <style>Подо́бен: </style>До́ме Евфра́фов:</p>
                <p>Вся Александри́я Боже́ственне ны́не ра́дуется,/ держа́щи в не́дрех/ честны́я мо́щи великому́ченика Ми́ны.</p>
                <p>
                    <style>Стих:</style> Ди́вен Бог во святы́х Свои́х,/ Бог Изра́илев.</p>
                <p>О, чудесе́ ужа́снаго! О, де́вства стра́ннаго:/ ко́сти бо му́ченическия/ цельбы́ соверша́ют и чудеса́ пресла́вная.</p>
                <p>
                    <style>Стих:</style> Пра́ведник, я́ко фи́никс, процвете́т/ и я́ко кедр, и́же в Лива́не, умно́жится.</p>
                <p>Собо́ра ны́не ве́рных, еги́петстии жи́телие,/ целу́йте усе́рдно/ му́ченика Ми́ны мо́щи всечестны́я.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Всезлаты́й ковче́же и ста́мно манноприе́мная,/ Мари́е Богоро́дице,/ Твоего́ Сы́на моли́ спасти́ ду́ши на́ша.</p>
                <p>
                    <style>Тропа́рь пи́сан на вели́цей вече́рни (</style>
                    <emphasis>
                        <style>зри</style>
                    </emphasis>
                    <emphasis>
                        <style>день сей</style>
                    </emphasis>
                    <emphasis>
                        <style>ни́же</style>
                    </emphasis>
                    <style>)</style>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>Блаже́н муж: 
                    <style>1-й антифо́н. На </style>
                    Го́споди, воззва́х: 
                    <style>стихи́ры на 8.</style></p>
                <p>
                    <style>Стихи́ры святы́х му́чеников, глас 4.</style>
                </p>
                <p>
                    <style>Подо́бен: </style>Я́ко до́бля:</p>
                <p>Трезу́бцы стрека́емь,/ воло́выми жи́лами бие́мь,/ и огне́м те́ло твое́ изнуря́емо,/ не отве́рглся еси́ и́мене Христо́ва спаси́тельнаго,/ не победи́лся еси́ по́мыслом,/ ни куми́ром поже́рл еси́,/ но был еси́ самово́льное заколе́ние/ и же́ртва чиста́ же и соверше́нна,/ му́чениче Ми́но, Влады́це твоему́.</p>
                <p>Очесы́ избода́емь,/ и на дре́ве пове́шаемь,/ и свеща́ми всю́ду пали́мь,/ и свире́пством судя́щаго жи́лы прере́заемь,/ и мече́м в главу́ усека́емь,/ ра́довался еси́, Ви́кторе сла́вне,/ страда́льче Спа́сов,/ победи́в вра́жия ополче́ния де́йством Ду́ха Свята́го.</p>
                <p>Венча́ тя Госпо́дь благода́тей венце́м,/ Стефани́до многострада́льная,/ во́льно бо тебе́ саму́ю му́кам предала́ еси́/ душе́вною до́блестию,/ привя́зана же, двема́ раздели́лася еси́ фи́никома/ и возлете́ла еси́ к Бо́гу, я́ко вра́бий,/ плоть в руце́ оста́вльши лови́телей,/ му́ченице достосла́вная.</p>
                <p>
                    <style>И́ны стихи́ры свята́го Ми́ны, глас 2.</style>
                </p>
                <p><style>Подо́бен:</style> Егда́ от Дре́ва:</p>
                <p>Ми́ра кра́сная оста́вив,/ ро́да све́тлость, бога́тство и красоту́,/ все же чу́вство отве́рг/ и, те́лом раздробля́емь, страсте́й подража́нием ра́дуяся,/ после́довал еси́ Христу́, му́чениче Ми́но,/ я́ко о́бщник страда́ньми, сла́вы был еси́ вои́стинну/ и Ца́рствия ны́не соприча́стник.</p>
                <p>У́ды пожина́емь пло́ти/ и нестерпи́мыя боле́зни и ра́ны терпи́,/ му́чениче Христо́в достосла́вне Ми́но,/ и мучи́телей суровство́ попра́в му́жественно,/ побе́ды, блаже́нне, Боже́ственному Влады́ки твоего́ Престо́лу/ с пострада́вшими с тобо́ю предстои́ши.</p>
                <p>Име́я дерзнове́ние ко Христу́,/ о всех, ве́рою соверша́ющих честны́й твой пра́здник,/ му́чениче приснопа́мятне,/ те́пле предстои́ши, от бед избавля́я и страсте́й свобожда́я,/ спасе́ние соде́ловая Боже́ственными твои́ми моли́твами,/ я́ко да све́тлыя твои́ по́двиги просла́вим.</p>
                <p>
                    <style>И́ны стихи́ры, преподо́бнаго Фео́дора, глас 8.</style>
                </p>
                <p><style>Подо́бен:</style> О, пресла́внаго чудесе́:</p>
                <p>О́тче Фео́доре,/ и́стинно тезоимени́та, па́че ума́ дарова́ния прие́м,/ благоче́стно препода́л еси́ лю́бящим тя/ и, умно́жив, блаже́нне, тала́нт,/ Боже́ственный глас услы́шал еси́,/ внутрь зову́щ тя Черто́га,/ иде́же ны́не живе́ши,/ у Престо́ла Всецаря́ досточу́дне.</p>
                <p>О́тче отце́в Фео́доре,/ ты мона́шествующих мно́жества Христу́ приве́л еси́,/ спасе́ния вина́ быв Богоподо́бна,/ уче́ньми озаря́емь/ и предста́тельствы душ украша́емь,/ уста́ показу́емь Госпо́дня, всему́дре, проро́чески./ Ему́же ны́не предстоя́, нас помина́й.</p>
                <p>Благода́ть оби́льная Ду́ха,/ священнотаи́нниче му́дре,/ излия́ся устна́ми твои́ми,/ исто́чник искипе́ уче́ний, Фео́доре,/ благоче́стия я́вльши побо́рника/ и и́стины зе́льна соглаго́льника,/ столп и твердь Правосла́вныя ве́ры,/ мона́шескаго жития́ известнейшее пра́вило, всему́дре.</p>
                <p>
                    <style>И́ны стихи́ры преподо́бнаго Фео́дора, глас 6.</style>
                </p>
                <p>
                    <style>Подо́бен: </style>Все отло́жше:</p>
                <p>Все отло́жше мирско́е пристра́стие,/ Богому́дре о́тче Фео́доре,/ я́ко прах, вмени́л еси́/ благоро́дство и бога́тство ро́да о́тча,/ еще́ юн после́довал сро́днику своему́/ блаже́нному Плато́ну;/ с ним же вку́пе с бра́тии свои́ми Ио́сифом и Евфи́мием/ всели́ся в ме́сте, Саккудио́н зово́мо,/ иде́же восхо́ду на Не́бо нача́ло положи́.</p>
                <p>Всю отри́нувши го́рдость жите́йскую,/ от ми́ра отре́клся еси́,/ блаже́нне Фео́доре,/ и, и́нок наре́кшись, и́нако нача́ жи́ти,/ всем служа́ше и безче́стию себе́ вдава́ше,/ смире́нию приле́жно обуча́яся,/ по <style>вся</style> дни усе́рдно испы́тывал еси́ ду́шу свою́,/ покая́нием нераска́янным спасе́ние соде́ловаше.</p>
                <p>Все возложи́вше помы́шление свое́ ко Го́споду,/ непреста́нною моли́твою умиле́ние прия́л еси́ в ду́шу свою́/ и, разу́мно подвиза́яся,/ о́браз яви́лся еси́ доброде́тели прилежа́щим ея́,/ е́же и ви́дя Всеблаги́й Госпо́дь/ благода́тию свяще́нства осени́ тя, свя́те Фео́доре,/ да я́ко свеща́ не под спу́дом кры́ема/ на свети́льнице Це́ркви возсия́ет во спасе́ние всех.</p>
                <p>
                    <style>Сла́ва, му́чеников, глас 6. Византие́во:</style>
                </p>
                <p>Па́ки нам ле́тняя па́мять/ ми́ра свети́л возсия́,/ Ми́ны же, и Ви́ктора, и Вике́нтия,/ ве́рных сердца́ просвеща́ющи/ и́же за Христа́ и за Крест Его́ борьба́ми./ Те́мже сла́вою и че́стию венча́вшаго ты́я,/ Христа́ Бо́га на́шего,/ в пе́снех почита́ем.</p>
                <p>
                    <style>И́на сла́ва, преподо́бнаго, глас 6:</style>
                </p>
                <p>Преподо́бне о́тче Фео́доре,/ ты измла́да усе́рдно после́довал еси́ Влады́це твоему́/ и, труды́ ко труда́м прилага́я,/ о́браз спасе́ния всем яви́лся еси́/ и я́ко жив Це́рковь Христо́ву на ве́ки озаря́еши/ сия́нием души́ своея́./ Имже и мы, ча́да твоя́, просвеща́еми,/ по до́лгу ублажа́ем тя.</p>
                <p>
                    <style>И ны́не, Богоро́дичен: </style>Кто Тебе́ не ублажи́т:</p>
                <p>
                    <style>Или́ Крестобогоро́дичен.</style>
                </p>
                <p>
                    <style>Подо́бен: </style>Тридне́вен:</p>
                <p>Лю́ди беззако́ннейшия,/ непра́ведно пригвожда́ющия Тя на Дре́ве,/ Де́ва Чи́стая и Ма́ти Твоя́ зря́щи,/ я́ко Симео́н прорече́,/ утро́бою Спа́се уязвля́шеся.</p>
                <p>
                    <style>Вход. </style>Све́те ти́хий. 
                    <style>Проки́мен дне. И чте́ния три, му́ченическая, а́ще пра́зднуеши свято́му Ми́не (</style>
                    <emphasis>
                        <style>зри </style></emphasis>
                    <emphasis>
                        <style>день сей </style>
                    </emphasis>
                    <emphasis>
                        <style>ни́же</style>
                    </emphasis>
                    <style>)</style>
                    <style>или преподо́бническая, а́ще пра́зднуеши преподо́бному Фео́дору (</style>
                    <emphasis>
                        <style>зри Мине́ю ноября́ 6-й день</style>
                    </emphasis>
                    <style>).</style>
                </p>
                <p>
                    <style>Чте́ния му́ченическая</style>
                </p>
                <p>Проро́чества Иса́иина чте́ние 
                    <style>(глава́ 43):</style></p>
                <p>Та́ко глаго́лет Госпо́дь:/ вси язы́цы собра́шася вку́пе,/ и соберу́тся кня́зи от них./ Кто возвести́т сия́ в них?/ или́ я́же от нача́ла, кто слы́шана сотвори́т вам?/ да приведу́т свиде́тели своя́, и оправдя́тся,/ и да услы́шат, и да реку́т и́стину./ Бу́дите Ми свиде́тели,/ и Аз Свиде́тель, глаго́лет Госпо́дь Бог,/ и О́трок, Его́же избра́х./ Да позна́ете и ве́руете Ми, и разуме́ете, я́ко Аз есмь:/ пре́жде Мене́ не бысть ин бог, и по Мне́ не бу́дет,/ Аз есмь Бог и несть ра́зве Мене́ спаса́яй./ Аз возвести́х и спасо́х,/ уничижи́х и не бе в вас чужди́й./ Вы Мне свиде́тели и Аз Госпо́дь Бог,/ и еще́ от нача́ла Аз е́смь:/ и несть от рук Мои́х избавля́яй./ Сотворю́, и кто отврати́т то?/ си́це глаго́лет Госпо́дь Бог,/ избавля́яй вас Святы́й Изра́илев.</p>
                <p>Прему́дрости Соломо́новы чте́ние 
                    <style>(глава́ 3):</style></p>
                <p>Пра́ведных ду́ши в руце́ Бо́жией,/ и не прико́снется их му́ка./ Непщева́ни бы́ша во очесе́х безу́мных умре́ти/ и вмени́ся озлобле́ние исхо́д их./ И е́же от нас ше́ствие сокруше́ние,/ они́ же суть в ми́ре./ И́бо пред лице́м челове́ческим, а́ще и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше,/ вели́кими благоде́тельствовани бу́дут,/ я́ко Бог искуси́ я,/ и обре́те их досто́йны Себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и я́ко и́скры по сте́блию потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися Нань разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
                <p>Прему́дрости Соломо́новы чте́ние 
                    <style>(глава́ 4):</style></p>
                <p>Пра́ведник, а́ще пости́гнет сконча́тися, в поко́и бу́дет./ Ста́рость бо честна́, не многоле́тна,/ ниже́ в числе́ лет исчита́ется./ Седи́на же есть му́дрость челове́ком,/ и во́зраст ста́рости — житие́ нескве́рное./ Благоуго́ден Бо́гу быв, возлю́блен бысть:/ и живы́й посреде́ гре́шников, преста́влен бысть./ Восхище́н бысть, да не зло́ба измени́т ра́зума его́,/ или́ лесть прельсти́т ду́шу его́./ Раче́ние бо зло́бы помрача́ет до́брая/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́споду душа́ его́:/ сего́ ра́ди потща́ся от среды́ лука́вствия./ Лю́дие же ви́девше и не разуме́вше,/ ниже́ положи́вше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
                <p>
                    <style>На литии́ стихи́ры Ми́ны, самогла́сны, глас 1:</style>
                </p>
                <p>Весели́теся о Го́споде, гра́ди еги́петстии,/ и взыгра́йте, ра́дующеся,/ мо́щи му́ченика Ми́ны в не́дрех держа́ще,/ я́коже сокро́вище глубокотала́нтное и неоскудева́емое,/ с ни́миже и мы, всегда́ почерпа́юще от них исцеле́ний струи́,/ всегуби́тельныя избавля́емся боле́зни,/ благодаря́ще Бо́га,/ Благоде́теля и Спа́са душ и теле́с на́ших.</p>
                <p>Боже́ственным по́двигом до́бре подвиза́вся, му́чениче Ми́но,/ Небе́снаго Ца́рствия жи́тель был еси́/ и моли́шися о ми́ре, всехва́льне./ Терпели́вейшее бо твое́ те́ло на земли́ оста́вил еси́,/ лечбу́ спаси́тельную к нему́ ве́рно приступа́ющим/ и прикаса́ющимся с любо́вию подава́ющее;/ всечестны́я же мо́щи твои́ Александри́я,/ стяжа́ бога́тство неиждива́емо/ и сокро́вище многоце́нно,/ е́юже вои́стинну жела́емых получа́ет/ и сопроти́вных избавля́ется,/ осене́нием я́же в тебе́ Боже́ственныя благода́ти.</p>
                <p>Ве́рою и жела́нием возгоре́вся ко Влады́це твоему́ горя́щим/ и страда́нием, е́же за Христа́,/ я́коже ле́ствицу употреби́в,/ возше́л еси́ к Небе́сным цветнико́м/ и отту́ду Бо́гом тебе́ да́нною благода́тию/ назира́еши соверша́ющия честну́ю па́мять твою́,/ и твоя́ почита́ющия по́двиги,/ и твою́ всечестну́ю главу́ облобыза́ющия, му́чениче Ми́но.</p>
                <p>Лука́ваго изощре́нныя стре́лы притупи́л еси́, свя́те,/ противле́нием твои́х подвиго́в/ и посрами́л еси́ зми́я началозло́бнаго/ и того́ ору́дие — Диоклитиа́на злочести́вейшаго;/ непрекло́нным бо ра́зумом на ка́мени утвержде́н ве́ры,/ непоколеби́мь пребы́л еси́,/ тем проти́вная веле́ния нечести́вых/ не возмого́ша преврати́ти тве́рдое твое́ благоче́стие;/ сего́ ра́ди на Небесе́х лику́еши со А́нгелы/ и мо́лишися непреста́нно/ о и́же ве́рою и любо́вию почита́ющих всечестну́ю па́мять твою́.</p>
                <p>До́блестию ума́ укрепле́н, сла́вне,/ му́ки безбо́жных ни во что́ же вмени́л еси́,/ но му́жески устреми́лся еси́ к подвиго́м./ Боже́ственным же Ду́хом просве́щся ра́зумом,/ царя́ беззако́ннейшаго обличи́л еси́,/ и му́чащия тя ка́знем преда́л еси́,/ и Правосла́вную ве́ру утверди́л еси́,/ и, ны́не на Небесе́х по́чести твои́х трудо́в прие́м,/ непреста́нно славосло́виши Святу́ю Тро́ицу, и мо́лишися/ о и́же ве́рою и любо́вию почита́ющих честну́ю па́мять твою́.</p>
                <p>
                    <style>Сла́ва, глас 5:</style>
                </p>
                <p>Прииди́те, мучениколю́бцы вси,/ да учреди́мся во всечестне́м торжестве́ победоно́сца/ и духо́вно да торжеству́им,/ <style>Днесь</style> бо созыва́ет нас всечестно́е торжество́ му́ченика Ми́ны,/ трапе́зу нам предлага́ющее изря́дства боре́ний его́/ и всехва́льныя его́ мо́щи,/ исцеле́ния, я́коже струи́, источа́ющия/ всем, ве́рно к ним приступа́ющим/ и почерпа́ющим от них исцеле́ние душ же и теле́с,/ и лю́тых измене́ние, и ве́лию ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый, сте́ну необори́мую,/ тве́рдую предста́тельницу и прибе́жище душ на́ших.</p>
                <p>
                    <style>И́ны стихи́ры на литии́ преподо́бнаго Фео́дора, глас 3:</style>
                </p>
                <p>Да ра́дуются ли́цы и́ночествующих/ в наро́читый день пра́здника отца́ на́шего/ и, похваля́юще житие́ его́,/ смиренному́дренно и умиле́нно зову́т ему́:/ ра́дуйся, Богому́дрый Фео́доре,/ наста́вниче наш к весе́лию ве́чному неле́ностный.</p>
                <p>
                    <style>Сла́ва, глас то́йже:</style>
                </p>
                <p>Что́ возда́м про́тиву любви́ твоея́, о́тче,/ излия́вшейся оби́льно на наро́д наш любобезмо́лвный,/ а́ще не после́дуем стопа́м твои́м,/ оглаша́я при́сно житие́ твое́/ твои́ми Богому́дрыми словесы́.</p>
                <p>
                    <style>И ны́не, Богоро́дичен:</style> 
                </p>
                <p>Что́ принесе́м Тебе́, Влады́чице,/ а́ще не смире́ние, в лю́бви растворе́нное,/ е́же соверше́нное яви́ла еси́ нам.</p>
                <p>
                    <style>На стихо́вне стихи́ры свята́го Ми́ны, глас 8:</style>
                </p>
                <p>
                    <style>Подо́бен: </style>О, пресла́внаго чудесе́:</p>
                <p>За всех жизнь стра́ждеши,/ кровь твою́ излива́я, страстоте́рпче Ми́но,/ Кровь Свою́ тебе́ ра́ди излия́вшему,/ приве́лся еси́ Христу́, блаже́нне;/ с тем о́бщника Своея́ сла́вы сотвори́ тя/ и Ца́рства соприча́стника,/ я́ко му́жествовавшаго кре́пко на льсти́ваго/ и сего́ ухищре́ния до конца́ низложи́вшаго.</p>
                <p>
                    <style>Стих:</style> Пра́ведник, я́ко фи́никс, процвете́т/ и, я́ко кедр, и́же в Лива́не, умно́жится.</p>
                <p>Благоче́стия столп был еси́,/ основа́н тве́рдо на ка́мени ве́ры,/ искуше́ний ве́тры непоколе́блемь,/ муче́ний мно́гих, блаже́нне:/ с лю́тою бо я́ростию врази́ тебе́ прирази́шася,/ тща́шася низложи́ти и не возмого́ша кре́пости твоея́,/ но посра́млени падо́ша,/ победи́тельным бо от Христа́ венце́м украси́тися возжеле́л еси́.</p>
                <p>
                    <style>Стих:</style> Насажде́ни в дому́ Госпо́дни,/ во дво́рех Бо́га на́шего процвету́т.</p>
                <p>Вопло́щшемуся Христу́ Бо́гу на́шему/ и стра́стию Кре́стною низложи́вшему отсту́пника,/ во́льным Того́ страсте́м, страстоте́рпче Ми́но, поревнова́в,/ и ра́нами протяза́емь,/ хва́лящагося неви́димаго врага́ с пло́тию, му́чениче, победи́в,/ на зе́млю низложи́л еси́.</p>
                <p>
                    <style>Сла́ва, глас 2:</style>
                </p>
                <p>Прииди́те, ве́рнии,/ почти́м страстоте́рпца Христо́ва — Ми́ну сла́внаго,/ до́бляго в во́инех,/ до́бре подвиза́вшася по благоче́стии,/ царе́й же и мучи́телей держа́ву низложи́вша;/ тем дерзнове́ние име́я ко Христу́ Бо́гу,/ непреста́нно мо́лит спасти́ ду́ши на́ша.</p>
                <p>
                    <style>И ны́не, Богоро́дичен: </style>О, чудесе́ но́ваго:</p>
                <p>
                    <style>И́на стихо́вна, Фео́дора, стихи́ры, глас 6.</style>
                </p>
                <p>Словесы́, я́коже мечи́,/ ерети́ческия чи́ны разсе́кл еси́, му́дре,/ правосла́вных мно́жество на ико́не писа́ти,/ Христа́ показа́л еси́ писа́нием на́шим./ Поще́нием бо пре́жде плотски́й мрак преше́д,/ взъи́де на го́ру доброде́телей,/ Боже́ственный ра́зум разбогате́в, Фео́доре,/ и, писа́ний бе́здну изсле́див,/ до́бре всем уясни́л еси́,/ я́ко пло́тию преты́ка́ется,/ и́же не чтый честне́ воображе́ния челове́ческаго о́браза,/ и́же целу́юще Ма́терь и святы́х, тя бла́жим ве́рно.</p>
                <p>
                    <style>Стих:</style> Что возда́м Го́сподеви о всех,/ я́же воздаде́ ми.</p>
                <p>Любо́вию Распя́таго/ крест свой взял еси́, возсле́дуя Ему́,/ ме́ртвость живоно́сну пострада́вшаго пло́тию,/ и и́щеши Его́ Богому́жнаго о́браза,/ на всяк день яви́ся му́чеником,/ нося́ на те́ле свое́м Христо́вы я́звы/ и разруша́я па́губу ерети́ческую,/ таи́бник Сокрове́ннаго Живота́ сый,/ Того́ насле́довати страсте́м возжеле́л еси́/ и поклони́лся еси́ пло́тию нас ра́ди Челове́ку соверше́ну,/ о́бразом плотски́м в те́ло пи́сано ве́рно.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Сло́вом безслове́сие,/ я́коже пре́жде того́ дея́нием недея́ния разо́рь,/ сло́вом па́че сло́ва,/ ра́дуяся, преступи́л еси́, пренебе́сных лик исполня́я,/ но жи́тница де́тельных нося́ сокро́вищ слове́с твои́х,/ лю́дие твои́ и ча́да/ прии́мут обеща́ния, я́ко дар, Фео́доре,/ приими́ рука́ма свои́ма/ в та́мо су́щая хра́мы вся́кого́ждо,/ млеко́м уче́ний твои́х я́же напои́л еси́./ Прииди́, яви́ся ны́не верхо́вник ли́ку сла́вящаго тя/ и тя оступа́ющаго торжество́м твои́м све́тло.</p>
                <p>
                    <style>Сла́ва, глас 8:</style>
                </p>
                <p>И́ноком законополо́жник, правосла́вным обуча́тель,/ пра́вило правле́ния, повеле́ний стави́ло,/ свяще́нником све́тлость,/ Бо́жия уста́, се́чивом посека́я ерети́ческия проти́вныя полки́,/ яви́лся еси́, Фео́доре,/ и ны́не, Све́та коне́чнаго весь исполня́яся,/ Христо́ви моля́ся,/ не ослабля́й о ста́де свое́м.</p>
                <p>И́ны стихи́ры на стихо́вне, преподо́бнаго Фео́дора, глас 5.</p>
                <p>
                    <style>Подо́бен: </style>Ра́дуйся:</p>
                <p>Ра́дуйся, всеблаже́нне о́тче Фео́доре,/ па́стырю до́брый,/ ми́ра отре́кшийся,/ злострада́нием и до́брым исповеда́нием Христо́ва и́мени/ на Небеса́ возше́дый,/ отону́дуже и назира́еши всех ве́рных чад свои́х,/ в дне́шний день па́мяти твое́й сла́вящих тя/ еди́ными усты́ и еди́ным се́рдцем,/ да благослове́ние твое́ пребу́дет/ от ны́не и до ве́ка/ над пребыва́ющими в любви́ к тебе́.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Ра́дуйся, до́брая о́трасле свяще́ннаго ко́рене,/ от млады́х ногте́й Бо́гу угожда́я,/ к Нему́ же от си́лы в си́лу восходя́,/ яви́лся еси́ оте́ц мно́жества спаса́емых,/ да́руя всем, к тебе́ приходя́щим, пра́вило жи́зни/ не то́кмо де́лом, но и письмене́м/ многосве́тлаго ума́ твоего́,/ я́же и мы любо́вию прие́млюще,/ потщи́мся восхвали́ти при́сно/ наставля́ющаго нас свята́го кир Фео́дора.</p>
                <p>
                    <style>Стих:</style> Восхва́лятся преподо́бнии во сла́ве/ и возра́дуются на ло́жах свои́х.</p>
                <p>Ра́дуйся, свети́ло мона́шествующих изря́дное,/ от лет дре́вних возсия́вшее/ от Студи́йския оби́тели над страно́ю Росси́йскою,/ иде́же мно́зи любобезмо́лвницы прилежа́ху/ Богому́дрому уста́ву блаже́ннаго Фео́дора,/ его́ же, воспева́юще, восхва́лим/ и киновиа́рха на́шего Богосве́тлаго Феодо́сия,/ подража́юще им и наставле́ния их/ в па́мяти при́сно храня́ще.</p>
                <p>
                    <style>Сла́ва, глас 6:</style>
                </p>
                <p>Преподо́бне о́тче,/ во всю зе́млю изы́де веща́ние исправле́ний твои́х,/ тем на Небесе́х обре́л еси́ мзду трудо́в твои́х,/ де́монския погуби́л еси́ полки́/ и А́нгельския дости́гл еси́ чи́ны,/ и́хже житию́ без поро́ка поревнова́л еси́,/ дерзнове́ние име́я ко Го́споду,/ мир испроси́ душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен:</style>
                </p>
                <p>
                    <style>Подо́бен: </style>Тридне́вен:</p>
                <p>Ви́дящи Тя, распина́ема, Христе́,/ Тебе́ Ро́ждшая вопия́ше:/ что стра́нное е́же ви́жу та́инство, Сы́не Мой?/ ка́ко на Дре́ве умира́еши пло́тию пове́шен,/ жи́зни Пода́телю?</p>
                <p>
                    <style>Тропа́рь свята́го Ми́ны, глас 4:</style>
                </p>
                <p>Я́ко Безпло́тным собесе́дника/ и страстоте́рпцем единовсе́льника,/ соше́дшеся ве́рою, Ми́но, восхваля́ем тя,/ ми́ра ми́рови испроси́/ и душа́м на́шим ве́лия ми́лости.</p>
                <p>
                    <style>Сла́ва, преподо́бнаго Фео́дора, глас 8:</style>
                </p>
                <p>Правосла́вия наста́вниче,/ благоче́стия учи́телю и чистоты́,/ вселе́нныя свети́льниче,/ мона́шествующих Богодухнове́нное удобре́ние,/ Фео́доре прему́дре,/ уче́ньми тво́ими вся просвети́л еси́,/ цевни́це духо́вная,/ моли́ Христа́ Бо́га спасти́ся душа́м на́шим.</p>
                <p>
                    <style>И ны́не, Богоро́дичен.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>Тропа́рь</style>
                    : Я́ко Безпло́тным: 
                    <style>Два́жды Сла́ва: </style>
                    Правосла́вия наста́вниче: 
                    <style>И ны́не: </style>
                    Е́же от ве́ка утае́нное: 
                    <style>и стихосло́вие.</style></p>
                <p>
                    <style>По 1-м стихосло́вии седа́лен свята́го Ми́ны, глас 1.</style>
                </p>
                <p>
                    <style>Подо́бен:</style> Лик А́нгельский:</p>
                <p>Во́инство е́же на земли́ возненави́дев, му́чениче,/ ю́же на Небесе́х возжела́л еси́ сла́ву/ и боле́зни претерпе́л еси́/ и ну́жную смерть;/ те́мже <style>Днесь</style> всесвяту́ю твою́ па́мять пра́зднуем,/ Христу́ принося́ще хвалу́, преблаже́нне Ми́но.</p>
                <p>
                    <style>Сла́ва, преподо́бнаго Фео́дора, глас 1: </style>
                </p>
                <p>Взира́юще на светоле́пный лик преподо́бнаго отца́ на́шего Фео́дора,/ не забу́дем, ка́ко тя́жко и многообразно претерпе́ сей от безу́мных хули́телей ико́ннаго поклоне́ния/ и си́це нау́чимся гове́нием его́ мно́гим/ чти́ти честны́я изображе́ния на Небесе́х пребыва́ющих.</p>
                <p>
                    <style>И ны́не, Богоро́дичен:</style> 
                </p>
                <p>Ма́терь Тя Бо́жию и Де́ву мо́лим вси вои́стинну,/ в щедро́ты Твоя́ вопие́м, любо́вию прибега́юще к Твое́й бла́гости,/ Тя бо и́мамы, гре́шнии, Засту́пницу/ и Тебе́ стяжа́хом в напа́стех спасе́ние, еди́ну Пречи́стую.</p>
                <p>
                    <style>По 2-м стихосло́вии седа́лен Ми́ны, глас 4.</style>
                </p>
                <p>
                    <style>Подо́бен: </style>Яви́лся еси́ <style>Днесь</style>:</p>
                <p>Тече́ние соверши́в и́стинное,/ мучи́телей всю кре́пость победи́л еси́,/ и прия́л еси́ вене́ц от руки́ Вседержи́теля,/ му́чениче Ми́но всече́стне,/ и показа́лся еси́ А́нгелом соприча́стник.</p>
                <p>
                    <style>Сла́ва, преподо́бнаго Фео́дора, глас 1:</style>
                </p>
                <p>Непреста́нно поуча́яся глаго́лом Господним,/ я́коже Дави́д Богооте́ц внуша́ет,/ де́лом и сло́вом потща́лся еси́ о́ныя исполня́ти, Богому́дре о́тче Фео́доре,/ е́же чрез все житие́ показу́я,/ во век не забы́л еси́ оправда́ний Госпо́дних,/ в них же и оживи́л еси́ при́сно дух твой в час разлуче́ния от те́ла.</p>
                <p>
                    <style>И ны́не, Богоро́дичен:</style> 
                </p>
                <p>Не умолчи́м никогда́, Богоро́дице,/ си́лы Твоя́ глаго́лати, недосто́йнии,/ а́ще бо Ты не бы предстоя́ла, моля́щи,/ кто бы нас изба́вил от толи́ких бед,/ кто же бы сохрани́л до ны́не свобо́дны?/ Не отсту́пим, Влады́чице, от <style>Тебе</style>́,/ Твоя́ бо рабы́ спаса́еши при́сно от вся́ких лю́тых.</p>
                <p>
                    <style>Та́же: </style>Хвали́те И́мя Госпо́дне:</p>
                <p>
                    <style>Припе́в:</style> Велича́ем тя,/ страстоте́рпче святы́й Ми́но,/ и чтим честна́я страда́ния твоя́,/ я́же за Христа́ претерпе́л еси́.</p>
                <p>
                    <style>Псало́м избра́нный: </style>Бог нам прибе́жище:</p>
                <p>
                    <style>По полиеле́и седа́лен свята́го Ми́ны, глас 4:</style>
                </p>
                <p>Во́ина Христо́ва непобеди́маго,/ победи́теля на враги́ до́бляго,/ в вели́ких чудесе́х возсия́вшаго,/ при́сно вси восхва́лим ве́рою, Ми́ну страстоте́рпца:/ то́чит бо цельбы́ притека́ющим с ве́рою,/ и утоля́ет стра́сти лю́тыя,/ и су́щия в ско́рбех челове́ки заступа́ет.</p>
                <p>
                    <style>Други́й седа́лен свята́го Ми́ны, глас 5.</style>
                </p>
                <p><style>Подо́бен:</style> Собезнача́льное Сло́во:</p>
                <p>Доброде́тельными светлостьми́ просвещава́емь/ и муче́ния све́том украша́емь,/ па́че со́лнца, прему́дре, сия́еши тве́рде/ и просвеща́еши вои́стинну творя́щих ве́рно па́мять твою́ светоно́сную,/ пресла́вный страстоте́рпче Ми́но,/ покланя́ющихся моще́м твои́м спаса́й.</p>
                <p>
                    <style>Сла́ва, преподо́бнаго Фео́дора, глас 8:</style>
                </p>
                <p>Да торжеству́ют ны́не вся духо́вная ча́да Богоно́снаго отца́ на́шего Фео́дора,/ любо́вию сте́кшияся в па́мять его́,/ и, внима́я его́ присноживу́щему сло́ву,/ к ра́дости ве́чной да восхо́дят в оби́тель его́ Небе́сную,/ храня́ще ве́рно обе́ты своя́, покая́нием сия́ обновля́я,/ со А́нгелы ликовству́я в обраще́нии свое́м ко Го́споду.</p>
                <p>
                    <style>И ны́не, Богоро́дичен:</style> 
                </p>
                <p>Повеле́нное та́йно прие́м в ра́зуме,/ в кро́ве Ио́сифове тща́нием предста́ Безпло́тный, глаго́ля Неискусобра́чней:/ Приклони́вый схожде́нием Небеса́ вмеща́ется неизме́нно весь в Тя,/ Его́же и ви́дя в ложе́снах Твои́х прие́мша ра́бий зрак, ужаса́юся зва́ти Тебе́:/ ра́дуйся, Неве́сто Неневе́стная.</p>
                <p>
                    <style>Степе́нна, 1-й антифо́н 4-го гла́са: Проки́мен: </style>Пра́ведник, я́ко фи́никс, процвете́т,/ я́ко кедр, и́же в Лива́не, умно́жится. 
                    <style>Стих:</style> 
                    Насажде́ни в дому́ Госпо́дни,/ во дво́рех Бо́га на́шего процвету́т. Вся́кое дыха́ние: 
                    <style>Ева́нгелие от Луки́, зача́ло 106. Псало́м 50-й. Сла́ва: </style>
                    Моли́твами страстоте́рпца му́ченика Ми́ны,/ Ми́лостиве, очи́сти/ мно́жества согреше́ний на́ших. 
                    <style>И ны́не: </style>
                    Моли́твами Богоро́дицы,/ Ми́лостиве, очи́сти/ мно́жества согреше́ний на́ших. 
                    <style>Стих:</style> 
                    Поми́луй мя, Бо́же,/ по вели́цей ми́лости Твое́й/ и по мно́жеству щедро́т Твои́х очи́сти беззако́ние мое́.</p>
                <p>
                    <style>Та́же стихи́ра самогла́сна свята́го Ми́ны, глас 6:</style>
                </p>
                <p><style>Днесь</style> вселе́нная вся/ страстоно́сца просвеща́ется заря́ми,/ и Бо́жия Це́рковь, цве́ты украша́ема,/ му́чениче Ми́но, вопие́т ти:/ уго́дниче Христо́в и предста́телю тепле́йший,/ не преста́й моли́ти о спасе́нии душ на́ших.</p>
                <p>
                    <style>И́на стихи́ра по 50-м псалме́, преподо́бнаго Фео́дора, глас 6:</style>
                </p>
                <p>Бла́гоже, бла́гоже ти, о́тче Фео́доре,/ я́ко прише́л еси́ от ю́ности ко Христу́/ и, яре́м Его́ на рамена́ своя́ взем,/ легко́ и ра́достно поне́сл еси́ его́,/ Бо́гу споспе́шествующи ти,/ те́мже и поко́й ве́чный обре́л еси́,/ я́ко мзду́ трудо́в свои́х/ о Христе́ Го́споде на́шем.</p>
                <p>
                    <style>Кано́н Богоро́дицы, глас 8: </style>Мно́гими содержи́мь: 
                    <style>и святы́х два кано́на на 8.</style></p>
                <p>
                    <style>Кано́н му́чеников, Иоа́нна мона́ха. Глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Ли́цы изра́ильтестии/ невла́жными стопа́ми/ понт Чермны́й и вла́жную глубину́ прогна́вше,/ вса́дники триста́ты, враги́ ви́дяще, в ней погруже́ны,/ с весе́лием по́яху:/ пои́м Бо́гу на́шему, я́ко просла́вися.</emphasis>
                </p>
                <p>Лю́дие свяще́ннии с Моисе́ем сла́вным/ и с Мариа́м, жено́ю му́дрою и проро́чицею,/ не глубину́ Чермну́ю, но ны́не Ми́ны страда́льца проходя́ще мо́ре по́двиг сла́вно,/ пое́м Бо́гу на́шему, я́ко просла́вися.</p>
                <p>Я́ростию преще́ния и ре́вностию гне́ва дыша́/ свирепогуби́тель и беззако́нный мучи́тель,/ я́ко Христо́в во́ин, предста́ти изво́лил еси́,/ Ми́но, благоче́стия побо́рниче./ Ему́же и свети́льник яви́лся еси́, взыва́я:/ пое́м Бо́гу на́шему, я́ко просла́вися.</p>
                <p>Егда́ возвы́шуся, привлеку́ земны́я, Ты, Христе́, проре́кл еси́,/ де́лом же соверши́л еси́,/ му́ченическия чи́ны и лю́ди от коне́ц призва́в, в ра́дости пою́щия:/ пое́м Бо́гу на́шему, я́ко просла́вися.</p>
                <p>
                    <style>Богоро́дичен:</style> Жезл Ааро́нов прозя́бший, и́же от Иессе́я прообразова́ше возра́стший ко́рень Тя, Де́во,/ нетле́нный цвет ми́ру возсия́вшую, Бо́га воплоще́нна./ Его́же о нас, Богоро́дице, моли́,/ при́сно прибега́ющих к Тебе́.</p>
                <p>
                    <style>Ин кано́н преподо́бнаго, его́же краегране́сие: </style>Сла́внаго Фео́дора в пе́снех почита́ю. 
                    <style>Феофа́ново. Глас 8.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Колесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца, спасе́,/ песнь Бо́гови воспева́юща.</emphasis>
                </p>
                <p>Светолу́чными блиста́нии Ду́ха Свята́го освеща́емь,/ всесве́тлый столп, о́тче, был еси́,/ путеводя́, Богоглаго́ливе, к земли́ обеща́ния Богому́дренно тща́щияся,/ таи́нниче неизрече́нных Фео́доре.</p>
                <p>Всера́достно неосла́бными манове́нии<a type="note" xlink:href="#note108">108</a>
                    к Бо́гу исходя́,/ пре́жде конца́ яви́лся еси́,/ ме́ртвостию жизноно́сною одея́н, преподо́бне,/ и жизнь нестаре́ющуюся ны́не прия́л еси́ досто́йно,/ о́тче Богоно́се Фео́доре.</p>
                <p>Победи́в страсте́й игра́ния/ и мучи́телей стремле́ния ю́ношески, блаже́нне,/ вся укори́л еси́, му́жество показа́в,/ Христо́в о́браз чти́ти науча́я, Богоприя́тне,/ и святы́х воображе́ния.</p>
                <p>Очище́нною мы́слию, всему́дре,/ Богодухнове́нным писа́нием поуча́яся,/ бога́тство доброде́телей собра́л еси́ и благоче́стия догма́ты,/ виде́нием обогати́лся еси́ и жития́ све́тлостию,/ возсия́в обою́ду, преподо́бне.</p>
                <p>
                    <style>Богоро́дичен:</style> Сло́ва Бо́жия воплоще́нна родила́ еси́,/ и́же пре́жде безпло́тнаго,/ Богому́жно в ми́ре пожи́вшаго преесте́ственно,/ Всенепоро́чная Богоро́дице Де́во./ Тем Тя вси почита́ем, по Бо́зе Предста́тельницу на́шу.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною Му́дростию, Христе́:/ несть бо свят, па́че Тебе́, Человеколю́бче.</emphasis>
                </p>
                <p>Гони́мь прему́дрыми твои́ми словесы́, мучи́тель/ тя ураня́ет<a type="note" xlink:href="#note109">109</a>
                    неща́дно суро́выми жи́лами говя́жиими,/ мнев<a type="note" xlink:href="#note110">110</a>
                    си́ми преклони́ти тя, му́чениче непобеди́ме.</p>
                <p>Взира́я очесы́ у́мными ко Го́споду,/ плотски́я неудобосте́рпныя мук тя́жести претерпе́л еси́/ нра́вом до́блественнейшим, достосла́вне.</p>
                <p>Не убоя́вся муче́ний зело́ боле́зненных,/ дыша́ ре́вностию Боже́ственною,/ к подвиго́м отлучи́лся еси́, зовы́й:/ неи́щемь, приидо́х самозва́н.</p>
                <p>
                    <style>Богоро́дичен:</style> От а́довых мя врат из Тебе́ Воплоще́йся возведе́,/ дре́ва вку́сом лука́вым умерщвле́наго, Всенепоро́чная,/ смерть во́льную прие́мый.</p>
                <p>
                    <style>Ин</style>
                </p>
                <p>
                    <style>Ирмос:</style>
                    <emphasis>Утверже́й в нача́ле небеса́ ра́зумом/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́, еди́не Человеколю́бче.</emphasis>
                </p>
                <p>Вжиля́емь Христо́вым, всеблаже́нне, всеору́жием,/ язв боле́зни претерпе́л еси́,/ ураня́емь лю́те и в темни́це заключа́емь,/ я́ко о́бщник страсте́й и Ца́рствия был еси́.</p>
                <p>Богопокрыва́емь я́ве и Того́ ре́вностию разжига́емь,/ скве́рная уче́ния беззако́нных разруши́л еси́ твои́ми уче́нии, всему́дре,/ благода́тию бо от Бо́га, о́тче, обогати́вся досто́йно.</p>
                <p>В виде́нии де́лателен,/ в дея́нии Богосло́в был еси́ нам, Богоглаго́ливе,/ по́стник учи́телен, священному́ченик сла́вен,/ Правосла́вия столп, Це́ркве утвержде́ние.</p>
                <p>
                    <style>Богородичен:</style> Соприсносу́щное Отцу́ и Ду́ху Бог Сло́во/ обнови́ти восхоте́в родонача́льника,/ по Ипоста́си того́ из Тебе́, Чи́стая, прия́т,/ святе́йшу всех Тя, Богома́ти, обре́т.</p>
                <p>
                    <style>Конда́к преподо́бнаго, глас 2.</style>
                </p>
                <p><style>Подо́бен:</style> Вы́шних ища́:</p>
                <p>По́стническое и равноа́нгельное житие́ твое́/ страда́льческими уясни́л еси́ по́двиги/ и А́нгелом совсе́льник, Богоблаже́нне, яви́лся еси́, Фео́доре./ С ни́ми Христу́ Бо́гу моля́ся/ не преста́й о всех нас.</p>
                <p>
                    <style>И́кос:</style>
                </p>
                <p>По́стников све́тлую добро́ту,/ Це́ркве Христо́вы утвержде́ние,/ ны́не Фео́дора восхва́лим:/ но́вый бо столп о́гнен яви́ся,/ попаля́я главы́ ерети́чествующих,/ ве́рных же просвеща́я ду́ши к ве́ре пра́вей,/ в Боже́ственный град, Вы́шний Иерусали́м,/ я́коже друга́го Изра́иля, вводя́./ К нему́же согла́сно возопие́м:/ всеблаже́нне о́тче,/ не забу́ди, Христу́ моля́ся непреста́нно о всех нас.</p>
                <p>
                    <style>Ин конда́к му́чеников, глас 4.</style>
                </p>
                <p><style>Подо́бен:</style> Яви́лся еси:</p>
                <p>И́же сла́ве, Го́споди и все́х Соде́телю,/ Ты в ми́ре яви́л еси́ украше́нных доброде́тельми страстоте́рпцы и му́ченики,/ да и́мут непобеди́мую побе́ду.</p>
                <p>
                    <style>Се́дален великому́ченика, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>И́же пре́жде неве́дения тьмо́ю лю́тою, Богому́дре му́чениче Ми́но, одержи́мый Еги́пет/ возсия́ тя, свети́льника всеми́рна,/ безбо́жия нощь кре́пко отгоня́ща заря́ми, блаже́нне,/ Боже́ственных по́двиг твои́х./ Тем, светоно́сный и честны́й твой день све́тло пра́зднующе, приле́жно зове́м ти:/ страда́льцев удобре́ние, моли́ Христа́ Бо́га/ грехо́в оставле́ние пода́ти чту́щим любо́вию святу́ю па́мять твою́.</p>
                <p>
                    <style>Сла́ва, седа́лен преподо́бнаго, глас 3.</style>
                </p>
                <p>
                    <style>Подо́бен:</style> Боже́ственныя ве́ры:</p>
                <p>Боже́ственными догма́ты обогати́вся,/ ве́ру соблю́л еси́ Правосла́вия,/ предбе́дствовав за ню, Фео́доре,/ в заточе́ниих пострада́в и бие́ниих,/ в темни́цах претерпе́л озлобле́ния,/ о́тче преподо́бне, Христа́ Бо́га моли́/ дарова́ти нам ве́лию ми́лость.</p>
                <p>
                    <style>Богоро́дичен:</style> Боже́ственная ски́ния была́ еси́ Сло́ва,/ еди́на Пречи́стая Де́во Ма́ти,/ чистото́ю А́нгелы превозше́дшая,/ па́че всех мене́ персть бы́вша, оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
                <p>
                    <style>Крестобогоро́дичен:</style>
                </p>
                <p>Нескве́рная А́гница, Сло́ва нетле́нная Девома́ти,/ на Кресте́ зря́щи пове́шена из Нея́ безболе́зненно Прозя́бшаго,/ матероле́пно рыда́ющи, вопия́ше:/ увы́ Мне, Ча́до Мое́,/ ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ нетле́нною дла́нию и спасе́ зову́щия:/ сла́ва, Христе́, си́ле Твое́й.</emphasis>
                </p>
                <p>Кропле́нием твои́х крове́й погасо́ша у́глие многобо́жия,/ полк же де́монский погрузи́ся,/ Христо́ва же напои́ся Це́рковь,/ страстоте́рпче всеблаже́нне Ми́но, хва́лящи тя.</p>
                <p>И́же на дре́ве пове́шением образу́еши страсть,/ Кресто́м зми́я, му́чениче, го́рькаго умертви́вша,/ строга́ния терпи́ши, хода́тайствующия тебе́ наслажде́ние,/ и́же на Небесе́х до́блественнейше.</p>
                <p>Па́че естества́ боле́зней, страда́льче, искуше́ние прия́л еси́,/ и Боже́ственное раче́ние, твое́ удержа́вши естество́, забве́ние прия́ти творя́ше,/ поуща́я тя простира́тися к ра́нам, веселя́щася.</p>
                <p>
                    <style>Богоро́дичен:</style> Воплоще́нна неизрече́нно, Бо́га родила́ еси́,/ от Твои́х крове́й дом Себе́ созда́вшаго,/ во двух существа́х и хоте́ниих зна́емаго Боголе́пно, Неискусобра́чная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
                </p>
                <p>Дар Бо́жий да́лся еси́ ми́ру тезоимени́т, бога́тыми дарми́ сия́ющ,/ я́ко исто́чник име́яй и́стинно озаре́ний су́щих, блаже́нне Фео́доре./ Тем учи́телем, по́стником и свиде́телем/ сликовствова́ти мно́жеству сподо́бился еси́.</p>
                <p>О, тве́рдаго и кре́пкаго твоего́ противле́ния!/ И́мже мучи́телей свире́пство попра́л еси́,/ его́же ра́ди я́вственно ты па́че ума́/ благонача́льства коне́чное блаже́нство пости́гл еси́, Богому́дре,/ со Безтеле́сными поя́:/ си́ле Твое́й сла́ва, Человеколю́бче.</p>
                <p>Глаго́л Бо́жий в тебе́ я́вственнейше все́лься,/ догма́тов, прему́дре Фео́доре, ре́ки то́чит оби́льно:/ те́ми же ны́не наслажда́ющеся, ученицы́ твои́, Богодухнове́нне,/ благода́рно вопие́м гла́сы немо́лчными:/ си́ле Твое́й сла́ва, Человеколю́бче.</p>
                <p>
                    <style>Богоро́дичен:</style> Всего́ в Тебе́ обновля́ет челове́ка,/ весь всему́, Всечи́стая, соединя́емь,/ И́же, Оте́ческих недр не отсту́пль, и в Твое́ чре́во всели́тися изво́ли,/ бога́тством благоутро́бия<a type="note" xlink:href="#note111">111</a>
                    во́льно обнища́в/ и обогати́в мир Божество́м.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Нечести́вии не у́зрят сла́вы Твоея́, Христе́,/ но мы Тя, Единоро́дне,/ Оте́ческия сла́вы сия́ние Божества́,/ от но́щи у́тренююще, воспева́ем Тя,/ Человеколю́бче.</emphasis>
                </p>
                <p>Свиде́тельства облиста́в све́тлыми луча́ми,/ омрачи́в те́мное безбо́жие, всему́дре,/ просвети́л еси́ ве́рных исполне́ния,/ воспева́ющих тя, всехва́льне.</p>
                <p>Исчезе́ вся́кое примышле́ние<a type="note" xlink:href="#note112">112</a>
                    враго́в кре́пким твои́м терпе́нием,/ ни глад бо, ни ра́ны, ни опале́ние,/ ни трезу́бец озлобле́ние твоего́ усе́рдия помрачи́ша.</p>
                <p>Ве́рою огра́ждся, я́ко со́лнце луча́ми,/ в пусты́ню всели́лся еси́/ и гра́ды вся просвети́л еси́,/ пропове́дая Христа́, Сы́на Бо́жия, в пло́ти прише́дшаго, сла́вне.</p>
                <p>
                    <style>Богоро́дичен:</style> Новотвори́т истле́вша мя, ражда́емый из Тебе́ па́че естества́ Изба́витель,/ дре́вния мя кля́твы свобожда́я, Богома́ти Чи́стая,/ Его́же моли́ спасти́ мя.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вску́ю
                        <strong>
                            <a type="note" xlink:href="#note113">113</a></strong>мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я
                        <strong>
                            <a type="note" xlink:href="#note114">114</a></strong>тьма, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
                </p>
                <p>Ум, и ду́шу, и те́ло сло́вом очи́стив,/ храм всече́стен Бо́га всех был еси́, жив же и одушевле́н,/ благово́ния же́ртву, всего́ себе́ Христу́ принося́, о́тче,/ иере́й и же́ртва быв.</p>
                <p>Осия́емь, блаже́нне, заре́ю Ду́ха,/ всем возблиста́л еси́ Богосло́вным язы́ком Тро́ичный Свет пречи́стый,/ воплоще́ния же е́же па́че ума́ Бо́жия Сло́ва неизрече́нное, о́тче, та́инство.</p>
                <p>Разу́мно со А́нгелы ны́не водворя́яся,/ Христа́ моли́ страсте́й и бед изба́вити/ блажа́щия и чту́щия всече́стную и Боже́ственную па́мять страда́ний твои́х,/ Богоно́се Фео́доре.</p>
                <p>
                    <style>Богоро́дичен:</style> Неизглаго́ланным, Де́во, о́бразом/ Сын Бо́жий, в Тя всели́вся, Челове́к быва́ет,/ пре́жде век из Отца́ возсия́вый,/ челове́ка от тли избавля́ет/ и к жи́зни и нетле́нию возведе́, я́ко еди́н Благоутро́бен.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Приидо́х во глубины́ морски́я,/ и потопи́ла мя есть бу́ря мно́гих грехо́в,/ но, я́ко Бог, из глубины́ возведи́ живо́т мой,/ Многоми́лостиве.</emphasis>
                </p>
                <p>Безболе́знен пребыва́еши, огне́м изнуря́емь/ и власяны́ми претира́емь я́звы ру́бищи:/ Боже́ственная бо благода́ть, спрису́тствующи, Ми́но, укрепля́ше.</p>
                <p>Предстои́ши пред суди́щи мучи́телей, суди́мь,/ и, лесть облича́я, Ми́но всеприснопа́мятне,/ тебе́ сама́го столп благоче́стия ве́рным подая́.</p>
                <p>По́ты твои́х боре́ний лесть изсуши́л еси́ и́дольскую,/ тебе́ сама́го храм созда́л еси́ Честны́я Тро́ицы,/ страстоте́рпче Ми́но досточу́дне.</p>
                <p>
                    <style>Богоро́дичен:</style> Уврачи́ неисце́льныя стра́сти, Всенепоро́чная,/ души́ моея́ бы́лием Твоея́ бла́гости,/ блага́го Спа́са Христа́ су́щим в ми́ре ро́ждшая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                </p>
                <p>Целому́дренно твою́ жизнь, священноглаго́льниче, соверши́л еси́,/ пра́вдою же украси́вся, му́жеством и му́дростию,/ красне́йшую колесни́цу доброде́телей сочета́л еси́ себе́,/ всеблаже́нне преподо́бне.</p>
                <p>Благоуха́ют благоле́пно догма́тов Боже́ственная словеса́ твоя́/ и из глубины́ злых ересе́й вся возво́дят, всему́дре,/ Правосла́вия к превы́шней кра́йности.</p>
                <p>Возсия́ тебе́ свет,/ и сего́, о́тче, сопру́г<a type="note" xlink:href="#note115">115</a>
                    весе́лие ны́не све́тлое я́ве:/ я́ко фи́никс, бо процве́л еси́, всеблаже́нне Фео́доре,/ и, я́ко кедр, умно́жился еси́, досточу́дне.</p>
                <p>
                    <style>Богоро́дичен:</style> Да изба́вимся от лю́тых прегреше́ний мольба́ми Твои́ми, Богороди́тельнице Чи́стая,/ и да улучи́м, Пресвята́я, Боже́ственнаго осия́ния/ из Тебе́ неизрече́нно воплоще́ннаго Сы́на Бо́жия.</p>
                <p>
                    <style>Конда́к, глас 4.</style>
                </p>
                <p>
                    <style>Подо́бен:</style> Яви́лся еси́:</p>
                <p>Во́инства исхити́ привре́меннаго/ и нетле́ннаго показа́ тя Небе́снаго о́бщника,/ страстоте́рпче Ми́но, Христо́с, Бог наш,/ И́же му́чеников нетле́нный вене́ц.</p>
                <p>
                    <style>И́кос:</style>
                </p>
                <p>Вели́каго хода́тай нам есть весе́лия па́мять му́чеников,/ на стра́сти му́жество/ и побе́ду на враги́ показу́ющи/ в све́тлем и ра́достнем испове́дании благода́ти./ Прииди́те у́бо в ней, празднолю́бцы вси, и возвесели́мся,/ вре́мя на́шего весе́лия лу́чшее и пребыва́ющее,/ Ми́ны страда́льца па́мять соверша́юще/ и прие́млюще страсте́й разреше́ния дар:/ сего́ же да́тель Христо́с Бог есть,/ му́чеников нетле́нный вене́ц.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Спасы́й во огни́ Авраа́мския Твоя́</emphasis>
                    <emphasis>о́троки/ и халде́и уби́в,/ я́же пра́вда пра́ведно уловля́ше,/ препе́тый Го́споди, Бо́же оте́ц на́ших, благослове́н еси́.</emphasis>
                </p>
                <p>Совле́кл еси́ ра́нами ты ко́жныя ри́зы греха́/ и во одея́ние оде́ялся еси́,/ не ктому́ обветша́ние прие́млющее, блаже́нне,/ е́же истка́ благода́ть я́вльшися.</p>
                <p>Разжже́нием честны́х, му́чениче, и кре́пких твои́х по́двиг/ терно́вное лука́вое безбо́жие пепели́тся,/ крове́й же тече́ньми погаша́ется неве́дения возвы́шенный пла́мень, всеблаже́нне.</p>
                <p>Име́яй оби́льныя да́ры,/ и чудоде́йствия источа́еши честны́й твой пра́здник соверша́ющим, Ми́но досточу́дне,/ и соде́йствуеши пою́щим:/ Бо́же оте́ц, благослове́н еси́.</p>
                <p>
                    <style>Богоро́дичен:</style> Благослове́н Плод благослове́ннаго Твоего́ чре́ва,/ Его́же благословя́т Небе́сныя си́лы и земны́х собра́ния,/ И́же нас изба́вивый кля́твы дре́вния, Благослове́нная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Бо́жия снизхожде́ния/ огнь устыде́ся в Вавило́не иногда́,/ сего́ ра́ди о́троцы в пещи́ ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</emphasis>
                </p>
                <p>Ви́дев Прови́дец твоего́ ра́зума чистоту́,/ слове́сных тя ове́ц па́стыря, о́тче, предлага́ет,/ Ему́же ны́не, всеблаже́нне, зове́ши, Фео́доре, веселя́ся:/ благослове́н Бог оте́ц на́ших.</p>
                <p>Боже́ственному подо́бию о́браза, треблаже́нне,/ вочелове́чения Христо́ва, покланя́яся, пребыва́еши,/ богобо́рцем противля́яся да́же до кро́ве и поя́, Фео́доре:/ благослове́н Бог оте́ц на́ших.</p>
                <p>Сло́во тво́е со́лию услажде́но яви́ся, всебога́те,/ и житие́ твое́, о́тче, просвеще́но заре́ю Ду́ха,/ И́мже ны́не блиста́яся, вопие́ши, ра́дуяся:/ благослове́н Бог оте́ц на́ших.</p>
                <p>
                    <style>Богоро́дичен:</style> Се ны́не испо́лнися Дави́да Боже́ственнаго Боже́ственное прорече́ние:/ мо́лятся и́стинно Твоему́ лицу́, Богороди́тельнице Чи́стая,/ иму́щии бога́тство благода́ти ны́не,/ благословя́ще Бо́га оте́ц на́ших.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Изба́вителю всех, Всеси́льне,/ посреде́ пла́мене благоче́ствовавшия,/ снизше́д, ороси́л еси́/ и научи́л еси́ пе́ти:/ вся дела́ благослови́те, по́йте Го́спода.</emphasis>
                </p>
                <p>Вене́чник, Ми́но, яви́лся еси́,/ враги́ Креста́ Го́спода твоего́, низложи́в у́бо, посрами́л еси́/ и вопия́л еси́, всеблаже́нне:/ вся дела́ Го́спода по́йте и превозноси́те Его́ во ве́ки.</p>
                <p>Ди́вна творя́ Бог в па́мяти твое́й,/ источа́я нам мощми́ твои́ми душе́вная исцеле́ния и теле́сная, вопию́щим:/ вся дела́ Го́спода по́йте и превозноси́те Его́ во ве́ки.</p>
                <p>Прине́сл еси́ Бо́гу служе́ние твое́/ и на земли́, преклони́в главу́ твою́,/ мече́м прия́л еси́ отсече́ние, му́чениче, зовы́й:/ вся дела́ Го́спода по́йте и превозноси́те Его́ во ве́ки.</p>
                <p>Я́ко багряни́цею и ви́ссом<a type="note" xlink:href="#note116">116</a>
                    , кро́вию ва́шею Це́рковь украша́ется <style>Днесь</style>,/ Ми́но, и Ви́кторе, и Вике́нтие, вопию́щи:/ вся дела́ Го́спода по́йте и превозноси́те Его́ во ве́ки.</p>
                <p>
                    <style>Богоро́дичен:</style> Де́вствует чре́во и ро́ждши Сы́на,/ Его́же без се́мене от Свята́го Ду́ха зача́т,/ Бо́га неопи́санна, в плоть обле́кшася, Отцу́ собезнача́льна Сло́ва./ Его́же вся дела́, яко́ Го́спода, пою́т и превозно́сят во ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Седмери́цею пещь/ халде́йский</emphasis>
                    <emphasis>мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                </p>
                <p>Прогна́ны показа́л еси́, Богоно́се Фео́доре, обрета́тели злочести́вых ересе́й,/ уча́ пречи́стый чти́ти о́браз Христо́в,/ покланя́тися же и че́стно почита́ти Богому́дренно и пе́ти Влады́це:/ свяще́нницы, благослови́те,/ лю́дие, превозноси́те Его́ во ве́ки.</p>
                <p>Во всем житии́ твое́м, Богоглаго́ливе Фео́доре,/ Правосла́вия путево́ждь был еси́,/ свети́льник светле́йший, Богови́дный учи́тель,/ о́браз мона́хов и изве́стен законопи́сец, науча́я воспева́ти:/ свяще́нницы, благослови́те Влады́ку Христа́/ и превозноси́те Его́ во ве́ки.</p>
                <p>На земли́ подвиза́лся еси́ благоче́стия защи́тник/ и непра́вды нелжи́вый обличи́тель, всеблаже́нне, быв, я́ко дар Бо́жий,/ и на Небесе́х пра́вды венча́лся еси́ венцы́,/ тече́ние соверши́л еси́ и ве́ру соблю́л еси́,/ превознося́ Христа́ во ве́ки.</p>
                <p>Смы́слом ум украси́л еси́, целому́дрием жела́ние,/ я́ростное же му́жеством препоя́сал еси́, Фео́доре всему́дре,/ пра́вдою испра́вив священноле́пно душе́вныя твоя́ си́лы, согла́сно воспева́я:/ де́ти, благослови́те, свяще́нницы, воспо́йте,/ лю́дие, превозноси́те Его́ во ве́ки.</p>
                <p>
                    <style>Богоро́дичен:</style> Благослове́нная Пречи́стая,/ души́ моея́ стру́пы и греха́ я́звы очи́сти:/ Бо́га бо ро́ждшая, су́щаго над все́ми, Отрокови́це Чи́стая,/ из де́вственныя неискусобра́чныя утро́бы./ Его́же благослови́т вся тварь и превозно́сит во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся</emphasis>
                    <emphasis>—/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
                </p>
                <p>Возлюби́л еси́ па́че не ме́ньше,/ не́жели возлю́блен был еси́, страстоте́рпче,/ возлю́бленную твою́ ду́шу предложи́в рачи́телю твоему́, Христу́,/ с Собо́ю просла́вльшему свиде́тельство твое́, приснопа́мятне.</p>
                <p>Све́щник, све́том трисо́лнечным вжига́емь,/ му́чеников яви́ся тричи́сленная еди́ница,/ Ми́на, и Ви́ктор же, и Вике́нтий,/ ве́рных просвеща́ющий и мрак де́монский отгоня́ющий.</p>
                <p>Приими́ хвалу́, я́ко долг, от усе́рдия исходя́щу,/ превосходя́ще тя, Ми́но, на́ших слове́с у́бо всем,/ и возда́ждь безчи́сленно от сокро́вищ твои́х дарова́ния.</p>
                <p>
                    <style>Богоро́дичен:</style> Досто́йно Тя вси, Ма́терь Царя́ и Влады́ки,/ дре́вле у́бо проро́цы хваля́ху,/ ны́не же апо́столи и му́ченицы, с на́ми сла́вяще,/ Тя, Богоро́дицу, велича́ют.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски,/ и чре́во Твое́ бысть простра́ннейшее Небе́с:/ тем Тя, Богоро́дицу,/ А́нгелов и челове́к чинонача́лия велича́ют.</emphasis>
                </p>
                <p>Тече́ньми твои́х слез, я́ко по́стник,/ и исто́чники крове́й, я́ко свиде́тель Христо́в, просвети́вся,/ сия́еши обою́ду све́тло, пра́вдою, преподо́бне, оде́ян, я́ко свяще́нник,/ в Боже́ственных жи́тельствуеши ли́цех,/ ны́не просвеща́емь в нехо́дных, треблаже́нне.</p>
                <p>Чи́сте твое́ житие́ преше́д,/ во святы́х свята́я селе́ниих ны́не живе́ши,/ вене́ц благоле́пия прие́м/ и ца́рства одея́ние великоле́пное же и свяще́нное,/ в ни́хже ны́не, озаря́емь, предстои́ши Неве́стнику,/ наслажда́яся обоже́ния.</p>
                <p>Ви́дети сподо́бился еси́ благи́х исто́чник, Богоно́се Фео́доре,/ я́ко проше́д житие́ Боже́ственнейшее и́стинно,/ от мирска́го сво́йства житие́м чи́стым ум свободи́в,/ я́ко свиде́тель и страстоно́сец был еси́, свяще́нне.</p>
                <p>Глаго́л твои́х веща́ние, дарова́ние Бо́жие, нам всеслы́шан бысть, всехва́льне,/ я́ко гром, вселе́нныя в конце́х,/ и, я́коже ре́ки, истека́ют твои́х уче́ний списа́ния./ Тем тя Богосло́ва и Богоглаго́льника досто́йно имену́ем.</p>
                <p>
                    <style>Богоро́дичен:</style> Яви́лася еси́, о Де́во Ма́ти Бо́жия,/ па́че естества́ ро́ждши в телеси́ благо́е Сло́во,/ Его́же Оте́ц от се́рдца Своего́ отры́гну/ пре́жде всех век я́ко Благ,/ Его́же ны́не и теле́с превы́шша разумева́ем,/ а́ще и в те́ло облече́ся.</p>
                <p>
                    <style>Свети́лен му́чеников.</style>
                </p>
                <p>
                    <style>Подо́бен:</style> Не́бо звезда́ми:</p>
                <p>Небеса́ зве́зды украша́ют, Иису́се,/ Це́рковь же Ми́на, и Ви́ктор, и Вике́нтий украша́ют и Стефани́да,/ и́хже ра́ди побе́ды на проти́вныя нам да́руй.</p>
                <p>
                    <style>Други́й свети́лен, свята́го великому́ченика Ми́ны.</style>
                </p>
                <p>
                    <style>Подо́бен то́йже.</style>
                </p>
                <p>Я́коже со́лнце светоно́сно,/ чуде́сными заря́ми наставля́еши всю тварь,/ пресла́вне Ми́но, страстоте́рпче./ Те́мже, твою́ соверша́юще па́мять,/ про́сим от бед вся изба́вити Воскре́сшаго из Гро́ба.</p>
                <p>
                    <style>Сла́ва, свети́лен преподо́бнаго:</style>
                </p>
                <p>Я́ко столп одушевле́н, яви́лся еси́ догма́тов Правосла́вия благоче́стно,/ обличи́в иконобо́рцов пре́лесть,/ тем и, страда́нием соверши́в испове́дание, Фео́доре, просла́вился еси́.</p>
                <p>
                    <style>И ны́не, Богоро́дичен:</style> 
                </p>
                <p>Вси ве́рнии Хода́таицу Тя к Ро́ждшемуся из Тебе́ ны́не предлага́ют, Всечи́стая,/ мы же мно́жае, и́же сраспина́емии Тому́./ Тем не преста́й, Де́во, за ны моли́тися.</p>
                <p>
                    <style>На хвали́тех стихи́ры свята́го Ми́ны, глас 4.</style>
                </p>
                <p>
                    <style>Подо́бен:</style> Зва́нный свы́ше:</p>
                <p>Восхваля́ют лю́дие псалмы́,/ вку́пе и пе́сньми твою́ сла́вную па́мять, Ми́но,/ я́ко благоле́пна бо возсия́ и светоно́сна,/ укра́шена сла́вою и благода́тию./ Те́мже игра́ют ны́не А́нгельстии чи́ни,/ хва́лят же му́ченицы со апо́столы/ твои́х по́двиг, му́чениче, страда́ния/ и воспева́ют Просла́вльшаго тя Спа́са Христа́ Бо́га на́шего,/ Его́же моли́ спасти́ и просвети́ти ду́ши на́ша.</p>
                <p>Облече́н во Христо́во всеору́жие,/ обре́лся еси́, Ми́но, не и́щущим тебе́,/ ты бо за Христа́ огне́м распаля́емь,/ и, руга́яся бого́в су́етных безбо́жному свире́пству тогда́, —/ во́инствую Царю́ моему́ Христу́, — беззако́нным взыва́л еси́:/ ни зве́рие, ни коле́са же, ни и́на му́ка/ мене́ разлучи́ти возмо́гут когда́/ любве́ Христа́ моего́,/ Его́же моли́ спасти́ и просвети́ти ду́ши на́ша.</p>
                <p>Небре́г о сосу́дех многообра́зных,/ и о разли́чных му́ках, и о ору́жиях стра́шных,/ венцено́сче Ми́но,/ благоче́стия му́ченически тече́ние сконча́л еси́,/ те́мже пресве́тлую па́мять тво́ю/ цве́ты пе́сненными венча́ем/ и честны́я твоя́ облобыза́ем ве́рою мо́щи./ Но, я́ко Престо́лу предстоя́ Влады́ки Христа́ Бо́га на́шего,/ моли́ти не преста́й/ спасти́ и просвети́ти ду́ши на́ша.</p>
                <p>
                    <style>Сла́ва, глас 2:</style>
                </p>
                <p>Прииди́те, любострада́льцы,/ трисия́нный му́ченик почти́м лик —/ Ми́ну, и Ви́ктора, и Вике́нтия,/ я́ко кро́ви да́ша и купи́ша ве́чную жизнь,/ тем и терпели́во противоглаго́лаху злых обрета́телю:/ не предсужда́ем тле́нная нетле́нных,/ не во́инствуем царю́ ме́ртвену земно́му,/ но живу́щему Царю́ во́инствуем,/ при́сно вопию́щу ве́рным:/ ве́руяй в Мя, а́ще и умре́т, жив бу́дет.</p>
                <p>
                    <style>И ны́не, Богоро́дичен:</style> 
                </p>
                <p>Непроходи́мая врата́, та́йно запеча́тствованная,/ Благослове́нная Богоро́дице Де́во,/ приими́ моле́ния на́ша и принеси́ Твоему́ Сы́ну и Бо́гу,/ да спасе́т Тобо́ю ду́ши на́ша.</p>
                <p>
                    <style>И́ны стихи́ры на хвали́тех Фео́дора, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Приими́, о Бо́же, я́ко Милосе́рд,/ глас раб Тво́их/ в похвалу́ уго́дника Твоего́, преподо́бнаго Фео́дора.</p>
                <p>В хра́ме Бо́жии стоя́ще в моли́тве,/ вознесе́м хвалу́ Дарода́телю,/ осия́вшему ра́достию день свята́го Фео́дора.</p>
                <p>Я́ко хвалу́ сию́ досто́йную/ отцу́ на́шему Фе́одору/ принесе́м смире́ние, любо́вию сопряже́нное.</p>
                <p>Прииди́, о наста́вниче наш Фео́доре,/ и ста́ни с на́ми, запеча́таяй торжество́/ свои́м нам благослове́нием.</p>
                <p>
                    <style>Сла́ва, глас 8:</style>
                </p>
                <p>Мона́хов мно́жества/ наста́вника тя почита́ем, о́тче наш Фео́доре,/ твое́ю бо стезе́ю вои́стинну пра́во ходи́ти позна́хом,/ блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче, преподо́бных соприча́стниче и пра́ведных,/ с ни́миже моли́ся Го́сподеви,/ поми́ловатися душа́м на́шим.</p>
                <p>
                    <style>И ны́не, Богоро́дичен:</style> 
                </p>
                <p>Влады́чице, приими́ моли́твы раб Твои́х/ и изба́ви нас/ от вся́кия ну́жды и печа́ли.</p>
                <p>
                    <style>Или́ Крестобогоро́дичен:</style>
                </p>
                <p>Го́споди, егда́ Тя, Со́лнца пра́вды со́лнце ви́де,/ на Дре́ве пове́шена,/ лучи́ скры,/ и луна́ свет во тьму преложи́,/ Всенепоро́чная же Твоя́ Ма́ти утро́бою уязвля́шеся.</p>
                <p>
                    <style>Славосло́вие вели́кое. Стихи́ра самогла́сная свята́го Ми́ны, глас 5:</style>
                </p>
                <p><style>Днесь</style> возсия́ па́че денни́цы/ честна́я па́мять страстоте́рпца Христо́ва,/ ве́рных сердца́ просвеща́ющи/ и о́блаки душ отгоня́ющи/ де́йством благода́ти Ду́ха,/ к нему́же мучениколю́бцы воззове́м:/ ра́дуйся, и́же ве́рным я́влься Богодаро́ванная благода́ть/ и чуде́с множе́ства простира́я/ к тебе́ же притека́ющим, му́чениче Ми́но блаже́нне,/ Христа́ непреста́нно моля́,/ не оскуде́й ве́чных благ получи́ти/ ве́рою соверша́ющим па́мять твою́.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Проки́мен, глас 4: </style>Святы́м, и́же суть на земли́ Его́,/ удиви́ Госпо́дь вся хоте́ния Своя́ в них. 
                    <style>Стих:</style> 
                    Предзре́х Го́спода пре́до мно́ю вы́ну: 
                    <style>Апо́стол к Ефесе́ем, зача́ло 233. И преподо́бнаго, Апо́стол ко Евре́ем, зача́ло 335.</style>
                    Аллилу́ия, 
                    <style>глас 4</style>
                    : Воззва́ша пра́веднии: 
                    <style>Стих:</style> 
                    Блаже́н муж, боя́йся Го́спода: 
                    <style>Ева́нгелие от Матфе́я, зача́ло 38. И преподо́бнаго, Ева́нгелие от Матфе́я, зача́ло 10. Прича́стен: </style>
                    Ра́дуйтеся, пра́веднии, о Го́споде.</p>
                <p>
                    <strong>Святой великомученик Мина, </strong>египтянин, был воином и служил в городе Котуане под началом центуриона Фирмилиана во время царствования императоров Диоклитиана и Максимиана (284—305). Когда соправители начали жесточайшее в истории гонение на христиан, святой не пожелал служить гонителям и, оставив службу, удалился в горы, где подвизался в посте и молитве. Однажды во время языческого праздника святой пришел в город, в котором раньше служил. В разгар праздничных игрищ, смотреть которые сошелся весь город, раздался обличающий голос угодника Божия, проповедовавшего веру во Христа, Спасителя мира.
                </p>
                <p>Перед судом правителя Пирра святой мужественно исповедал свою веру и сказал, что пришел сюда, чтобы обличить всех в злочестии. Святой Мина отверг предложение принести жертву языческим богам, принял жесточайшие муки, после которых был обезглавлен в 304 году. Тело святого мученика приказано было сжечь. Христиане ночью собрали в погасшем костре уцелевшие останки мученика, которые положили в храм его имени.</p>
                <p>В Русской Церкви святой великомученик Мина стал особо почитаться после того, как в день его памяти, 11 ноября 1480 года, произошло бегство хана Ахмата от Угры, явившееся одним из окончательных этапов борьбы против монголо-татарского ига.</p>
                <p>
                    <strong>Преподобный Феодор Студит </strong>родился в 758 году в Константинополе в семье благочестивых христиан сборщика податей Фотина и Феоктисты. Святой Феодор получил широкое разностороннее образование через обучение у лучших риторов, философов и богословов византийской столицы.
                    </p>
                <p>В то время в империи распространилась ересь иконоборцев, которую поддерживал император Константин Копроним (741—775). Фотин, ревностный поборник Православия, оставил государственную службу. Вскоре, по обоюдному согласию, родители святого Феодора раздали свое имение бедным и приняли монашеский постриг. Преподобный Феодор, глубоко изучивший Священное Писание, успешно противостоял еретикам-иконоборцам в диспутах о Православной вере. Совершенное ораторское искусство, знакомство с философскими учениями и глубокое знание православной догматики неизменно приносили ему победу.</p>
                <p>Седьмой Вселенский Собор, созванный императрицей Ириной, авторитетными церковными постановлениями навсегда обличил и отверг иконоборчество.</p>
                <p>Среди отцов Собора был блаженный Платон (память 5 апреля), дядя преподобного Феодора, долгое время подвизавшийся на горе Олимп. Богоносный старец по окончании Собора призвал своих племянников, Феодора и его братьев Иосифа и Евфимия к пустынному иноческому подвигу в красивом труднодоступном местечке Сакудион. Братья с благодарностью приняли указание опытного в духовной жизни родственника. Со временем уединившиеся подвижники построили храм во имя святого апостола Иоанна Богослова, к ним стали стекаться жаждавшие монашеского подвига. Так постепенно возник монастырь, игуменом которого стал блаженный Платон.</p>
                <p>Подвижническая жизнь инока Феодора протекала в самых трудных послушаниях, он строго хранил пост, ежедневно исповедовался у своего духовного отца, старца Платона, открывал ему все греховные дела и помыслы, тщательно исполнял его советы и наставления. Особенное внимание уделял преподобный Феодор Богомыслию, молитвенно предстоял Богу, как бы совершая через это общение тайное служение Ему. Юный подвижник неопустительно читал Священное Писание и святоотеческие творения, среди которых наиболее близки были ему творения святителя Василия Великого (память 1 января).</p>
                <p>После нескольких лет монашеских трудов по настоянию духовного отца преподобный Феодор был рукоположен в сан пресвитера святым Тарасием, Патриархом Константинопольским (память 25 февраля). Когда блаженный Платон ушел на покой, братия единодушно избрала преподобного Феодора игуменом монастыря. Уступая желанию своего духовного наставника, преподобный Феодор принял это избрание, но возложил на себя еще более суровые подвиги. Уподобляясь своему опытному учителю, священноигумен Феодор вразумлял и наставлял братию примерами своей добродетельной жизни, а также сердечными отеческими поучениями.</p>
                <p>Когда император Константин VI (780—797), преступив церковные каноны, вторично вступил в незаконный брак, преподобный Феодор, ревнуя о хранении церковных правил, разослал по монастырям послания, в которых объявлял императора отлученным от Церкви за разрушение Божественных установлений о христианском браке. В 796 году преподобного Феодора и одиннадцать его сподвижников после жестоких мучений отправили на заточение в город Солунь. Но и оттуда продолжал звучать обличающий голос преподобного. Святая Ирина, возвратившая себе престол, освободила преподобного Феодора и других иноков и в 798 году передала ему почти опустевший при Копрониме Студийский монастырь.</p>
                <p>Скоро в обители святого подвижника собралось около 1000 иноков. Для управления монастырем преподобный Феодор составил общежительный устав монашеской жизни, получивший название Студийского, а блаженный настоятель — наименование Студита.</p>
                <p>Правила Устава строго распределяли послушания насельников обители по церковным должностям, которые неукоснительно должны были исполняться всеми. За проступки устанавливались епитимии: для одних — определенное число поклонов, для других — усиленный пост и т.п. Меры исправления были установлены за пренебрежение к Божественной службе, нерадивое отношение к монастырскому имуществу, оскорбление брата, необузданность языка, громкий смех, разговоры за трапезой, ропот на пищу, несмиренную походку, невнимание к душеполезному чтению и другие проступки.</p>
                <p>Всё в обители было общим: одежда, пища, книги и каждая вещь. Братья монастыря обучались различным ремеслам: строительному, плотническому, кузнечному, портняжному, каменотесному и многим другим. Монастырские послушания братии сопровождались непрестанной Иисусовой молитвой и псалмопением.</p>
                <p>Студийский Устав, или Типикон, с некоторыми изменениями и дополнениями, внесенными Константинопольским Патриархом Алексием (1025—1043), был принесен преподобным Феодосием Печерским (память 3 мая) в Киев ок. 1065 г. в Печерский монастырь, откуда он распространился по всем русским обителям. Преподобному Феодору Студиту принадлежат многочисленные духовные творения: «Догматическая книга об иконах против иконоборцев»; Большой и Малый катихизисы; Похвальные слова на Господские и Богородичные праздники, Крестителю Господню Иоанну и святым апостолам; каноны и трипеснцы со стихирами, включенные в состав Триоди Постной; Умилительный канон Господу Иисусу и другие творения, за которые блаженный Феостирикт назвал преподобного Феодора пламенным учителем Церкви. В своих творениях преподобный Феодор Студит указывает как достигать главной цели монашества — спасения. Преподобный поучал братию: «Если хотите спастись, никакого нет к тому препятствия или преграды. Имеете пред очами неложные примеры спасшихся и спасающихся. Трудитесь, чада мои, отложив непокорливость и отбросив неверие. Шествуйте со страхом путем заповедей Господних... Умоляю вас любовию Господа нашего Иисуса Христа, давшего Себя за грехи наши, тверды будьте и неподвижны в верном исполнении святых животворных заповедей Господних... Ведайте, что это Бог требует от нас, чтобы мы жили благоугодно ему, нудя себя в нынешнем веке к подвижническому самоутеснению, в чаянии получить Жизнь Вечную...»</p>
                <p>В 802 году хранитель государственной казны Никифор сверг благочестивую императрицу Ирину и захватил императорский престол. Новый император грубо нарушил церковные установления приобщением к Церкви ранее отлученного Патриархом Тарасием пресвитера Иосифа с возвращением ему права священнодействия. Преподобный Феодор вновь обличил императора и вместе с братом Иосифом, блаженным старцем Платоном и многими другими иноками был отправлен в заточение. Через два года исповедники были освобождены благочестивым императором Михаилом (811—813), сменившим убитых на войне с фракийцами Никифора и его сына Ставрикия. Смерть их задолго была предсказана преподобным Феодором.</p>
                <p>Чтобы избежать междоусобной брани, император Михаил уступил престол своему военачальнику Льву Армянину. Новый император оказался иконоборцем. Святители и учители Церкви прилагали все усилия, чтобы вразумить нечестивого царя, но их слова не воспринимались императором-иконоборцем. Лев запретил почитание икон и отдал эти святыни на поругание. В ответ на такое беззаконие преподобный Феодор совместно с братией совершил крестный ход вокруг монастыря с высоко поднятыми иконами и пением тропаря Нерукотворному образу Спасителя.</p>
                <p>Император гневно угрожал святому смертью, но угодник Божий продолжал открыто утверждать верующих в Православии. Тогда император отправил преподобного Феодора и его ученика, преподобного Николая (память 4 февраля), в ссылку, сначала в Иллирию, в крепость Метопу, а затем в Анатолию, в Бониту.</p>
                <p>Истязаемые палачами, присланными в Бониту императором, почти лишенные пищи и питья, покрытые язвами и едва живые, святые подвижники всё переносили с молитвой и благодарением Господу.</p>
                <p>В Смирне, куда исповедников перевели из Бониты, преподобный Феодор исцелил от лютой болезни местного воеводу — царского племянника и единомышленника, от которого потребовал покаяния в совершенных злодеяниях иконоборчества. Однако тот вновь впал в ересь и вскоре его постигла смерть.</p>
                <p>Льва Армянина, убитого его же воинами, сменил, хотя и нечестивый, но веротерпимый император Михаил II Травлий (820—829). Новый император освободил из заточения всех православных отцов и исповедников, однако запретил иконопочитание в столице. Преподобный Феодор не пожелал возвратиться в Константинополь и решил поселиться в Вифании, в городе Херсонесе, близ церкви во имя святого мученика Трифона. Несмотря на тяжелый недуг, преподобный ежедневно совершал Литургию и поучал братию.</p>
                <p>Шел 826 год. Предуведав свою кончину, преподобный призвал братию и завещал им ревностно хранить истинную Православную веру, почитать святые иконы и соблюдать монастырский устав. Затем он повелел братии взять свечи и совершить канон на исход души.</p>
                <p>При пении слов «...во век не забуду оправданий Твоих, яко в них оживил мя еси»,— преподобный Феодор отошел ко Господу.</p>
                <p>В тот же час преподобному Илариону Далматскому (память 6 июня) была открыта Господом блаженная кончина угодника Божия. Он увидел, как воссиял Свет Небесный, послышалось Ангельское пение и Голос: «Это душа преподобного Феодора, пострадавшего даже до крови за святые иконы, отходит ко Господу».</p>
                <p>Преподобный Феодор как при жизни, так и по кончине совершил много чудес: призывающие его имя избавлялись от пожаров, от нападения диких зверей, получали исцеление недугов.</p>
            </section>
            <section>
                <title>
                    <p>В то́йже день 
                        <style>Свята́го и блаже́ннаго Макси́ма, Христа́ ради юро́диваго,</style>
                        Моско́вскаго чудотво́рца</p>
                </title>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>Блаже́н муж: 
                    <style>стихи́ры свята́го на 6, глас 4:</style></p>
                <p>Юро́дивыми притворе́нии/ мудреца́ зло́бы обезу́мил еси́, блаже́нне,/ соверша́я сла́вная, де́йствуя зна́мения,/ де́моны отгоня́я,/ просвеща́я су́щия в нощи́ грехо́вней, о́тче,/ и ум несмуще́н посреде́ молв соблю́л еси́, Макси́ме,/ безстра́стие от Бо́га прии́м.</p>
                <p>Све́та незаходи́маго зри́тель быв, о́тче,/ мирски́ми красота́ми не восхоте́л еси́ наслажда́тися/ и, плоть презре́в,/ прираде́л еси́ о души́,/ и той доброде́телей све́тлостию свещу́ украси́в,/ незаходи́мым сия́нием облиста́емь,/ Го́сподеви предстоя́, о нас моли́ся,/ свяще́нное твое́ преставле́ние пра́зднующих.</p>
                <p>Сосу́д Свята́го Ду́ха освяще́н/ сотвори́л еси́ себе́, о́тче,/ сего́ ра́ди и к подвиго́м приле́жно впери́в ум, Макси́ме,/ и на дусе́х нечи́стых власть прии́м, Богоно́се,/ сих моли́твою уязвля́еши/ и от челове́к отго́ниши./ И ны́не Престо́лу всех Царя́ предстои́ши,/ о нас моля́ся, ве́рно тя сла́вящих.</p>
                <p>
                    <style>Сла́ва, глас 8:</style>
                </p>
                <p>Челове́че Бо́жий, Макси́ме чу́дный,/ ты у́бо, возше́д на ле́ствицу доброде́телей,/ по не́йже вшел еси́ к Го́рнему Иерусали́му/ и та́мо узре́л еси́ жела́емаго Христа́:/ Его́же ра́ди плоть твою́ изнури́л еси́/ и те́ло ме́ртвенное на безсме́ртную жизнь измени́л еси́./ И о нас непреста́нно моли́ся/ дарова́ти душа́м на́шим мир и ве́лию ми́лость.</p>
                <p>
                    <style>И ны́не: </style>Царь Небе́сный:
                    <style>Вход. Проки́мен дне. Чте́ния три (</style><emphasis><style>зри Мине́ю ноября́ 6-й день</style></emphasis><style>)</style>
                </p>
                <p>
                    <style>На стихо́вне стихи́ры, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Дом и жили́ще Ду́ха Пресвята́го, прему́дре Макси́ме, был еси́./ Те́мже и нас до́мы Того́ соде́лай,/ святу́ю твою́ па́мять почита́ющих.</p>
                <p>
                    <style>Стих:</style> Возвесели́тся пра́ведник о Го́споде/ и упова́ет на Него́.</p>
                <p>Житие́ твое́, я́ко со́лнце, в сердца́ ве́рных возсия́, чудеса́ испуща́я./ Те́мже и нас све́том невече́рним озари́,/ всечестну́ю твою́ па́мять почита́ющих.</p>
                <p>
                    <style>Стих:</style> Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.</p>
                <p>Не преста́й моля́ся, Макси́ме, о при́сных твои́х рабе́х,/ я́же духо́вным твои́м житие́м просвети́л еси́,/ да вси честно́е твое́ пра́зднество, веселя́щеся, почита́ем.</p>
                <p>
                    <style>Сла́ва, глас 6:</style>
                </p>
                <p>Рачи́тель быв, о́тче, Небе́снаго жити́я/ и равностоя́тель Безпло́тных сил,/ Макси́ме преблаже́нне,/ Росси́йское утвержде́ние, Моско́вский свети́льниче/ и вселе́нныя удобре́ние./ Прииди́ ны́не к нам, пра́зднующим пресве́тлую па́мять твою́,/ и приими́ ма́лое на́ше моле́ние,/ испроси́ нам у Христа́ мир и ве́лию ми́лость.</p>
                <p>
                    <style>И ны́не: </style>Богоро́дице, Ты еси́ Лоза́:</p>
                <p>
                    <style>Тропа́рь, глас 5:</style>
                </p>
                <p>Нагото́ю теле́сною и терпе́нием/ обнажи́л еси́ вра́жия кова́рствия,/ облича́я неподо́бное его́ дея́ние,/ зе́льне стражда́ со́лнечный вар/ и ну́ждныя вели́кия сту́дени,/ мра́за и огня́ не чул еси́,/ Бо́жиею по́мощию покрыва́емь,/ Макси́ме прему́дре,/ о ве́рою творя́щих па́мять твою́ че́стно/ и усе́рдно притека́ющих к моще́м твои́м/ моли́ изба́витися от бед/ и паде́ния избежа́ти.</p>
                <p>
                    <style>Сла́ва и ны́не, Богоро́дичен воскре́сен, по гла́су.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь то́йже.</style></p>
                <p>
                    <style>По 1-й кафи́зме седа́лен, глас 5.</style>
                </p>
                <p><style>Подо́бен:</style> Собезнача́льное:</p>
                <p>Тве́рдаго адама́нта и столпа́ непоколеби́ма вра́жиими прило́ги,/ Богоно́снаго Макси́ма пе́сньми почти́м:/ терпе́нием бо вои́стинну посрами́вша сопроти́внаго врага́,/ и без ве́сти его́ сотвори́вша,/ и ныне́ моля́щася о спасе́нии душ на́ших.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ужа́сно чу́до зача́тия/ и несказа́нен о́браз Рождества́ в Тебе́ позна́ся, Присноде́во Чи́стая,/ ужаса́ет мой ум и удивля́ет по́мысл,/ сла́ва Твоя́, Богоро́дице, во всех простре́ся ко спасе́нию душ на́ших.</p>
                <p>
                    <style>По 2-й кафи́зме седа́лен, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Посто́м, и воздержа́нием, и на земли́ лега́нием увяди́л еси́ плотски́я стра́сти,/ ду́шу же просвети́л еси́ и на Небесе́х от Христа́ вели́ко возме́здие восприя́л еси́./ Тем благоугоди́л еси́ Бо́гу,/ досто́ин сосу́д чуде́с и по кончи́не яви́лся еси́ притека́ющим к моще́м твои́м,/ Макси́ме преблаже́нне,/ моли́ Христа́ Бо́га грехо́в оставле́ние дарова́ти/ чту́щим любови́ю святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Обнови́ла еси́, Чи́стая, Боже́ственным Рождество́м Твои́м/ истле́вшее во страсте́х земноро́дных ме́ртвенное существо́/ и воздви́гла еси́ вся от сме́рти к жи́зни нетле́ния./ Те́мже Тя по до́лгу блажи́м вси, Де́во препросла́вленная,/ я́коже прорекла́ еси́.</p>
                <p>
                    <style>По </style>Хвали́те И́мя Госпо́дне:</p>
                <p>
                    <style>Припе́в: </style>Ублажа́ем тя,/ святы́й пра́ведный Макси́ме,/ и чтим святу́ю па́мять твою́,/ ты бо мо́лиши за нас/ Христа́ Бо́га на́шего.</p>
                <p>
                    <style>Псало́м избра́нный: </style>Блаже́н муж, боя́йся Го́спода:</p>
                <p>
                    <style>По полиеле́и седа́лен, глас 4:</style>
                </p>
                <p>
                    <style>Подо́бен:</style> Ско́ро предвари́:</p>
                <p>Яви́лся еси́ чу́ден в терпе́нии твое́м,/ вся́чески Христо́ви угоди́л еси́, преблаже́нне Макси́ме,/ му́дрою мы́слию утверди́л еси́ ду́шу твою́,/ порабо́тив плотска́я мудрова́ния ду́ху/ и избра́в до́брая, е́же Бо́га ра́ди тружда́тися, му́жески глаго́лал еси́:/ а́ще и я́ра зима́, но сла́док рай;/ боле́зненно е́же тружда́тися, но блаже́нно восприя́тие./ Те́мже, преблаже́нне, моли́ Христа́ Бо́га спасти́ ду́ши на́ша.</p>
                <p>
                    <style>Сла́ва, и ны́не, Богоро́дичен: </style>
                </p>
                <p>Тебе́ велича́ем, Богоро́дице, вопию́ще:/ Ты еди́на благослове́нная,/ из Тебе́ бо неизрече́нно роди́ся Христо́с Бог наш.</p>
                <p>
                    <style>Степе́нна 1-й антифо́н 4-го гла́са. Проки́мен: </style>Возвесели́тся пра́ведник о Го́споде и упова́ет на Него́. 
                    <style>Стих:</style> 
                    Услы́ши, Бо́же, глас мой, внегда́ моли́тимися к Тебе́. Вся́кое дыха́ние: 
                    <style>Ева́нгелие от Матфе́я, зача́ло 43.</style></p>
                <p>
                    <style>По 50-м псалме́ стихи́ра, глас 8: </style>Челове́че Бо́жий, Макси́ме чу́дный,/ ты у́бо, возше́д на ле́ствицу доброде́телей,/ по не́йже возше́л еси́ к Го́рнему Иерусали́му/ и та́мо узре́л еси́ жела́емаго Христа́:/ Его́же ра́ди плоть твою́ изнури́л еси́/ и те́ло ме́ртвенно на безсме́ртную жизнь измени́л еси́./ И о нас непреста́нно моли́ся/ дарова́ти душа́м на́шим мир и ве́лию ми́лость.</p>
                <p>Кано́н, глас 4.</p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</emphasis>
                </p>
                <p>Прича́стием е́же к Бо́гу, преподо́бне,/ свет был еси́/ и, к Нему́ отлучи́вся, Макси́ме блаже́нне, жела́нием кра́йним,/ благи́м наде́ждам свои́м, о́тче, исполне́ние при́ял еси́.</p>
                <p>Жела́нием е́же к Бо́гу распала́емь, мир оста́вил еси́,/ спу́тника, о́тче, обре́т, Христа́, Макси́ме сла́вне,/ с Ни́мже стезю́ проше́л еси́ спаси́тельную, ра́дуяся.</p>
                <p>Обогати́тися ника́коже истоща́емыми возжеле́в,/ бога́тство и сла́ву вре́менную, му́дре,/ и пи́щу мимотеку́щую, и мирско́е достоя́ние доблему́дренно отри́нул еси́.</p>
                <p>
                    <style>Богоро́дичен:</style> Кра́сную, и избра́нную, и всечестну́ю разуме́в Тя,/ Сын Бо́жий, Пренепоро́чная, Сын Твой бысть,/ сы́ны сотвори́ благода́тию, Влады́чице, чту́щия Тя.</p>
                <p>
                    <style>Други́й кано́н. </style>Юро́дство оста́вль, к Небе́сным прехо́дит и со А́нгелы совокупля́ется Макси́м предо́блий. 
                    <style>Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Триста́ты кре́пкия,/ Рожде́йся от Де́вы,/ безстра́стия во глубине́ души́ трича́стное потопи́, молю́ся:/ да Тебе́, я́ко в тимпа́не,/ во умерщвле́нии телесе́/ побе́дное воспою́ пе́ние.</emphasis>
                </p>
                <p>Пода́ждь ми, Христе́, Ду́ха Твоего́ благода́ть,/ да по достоя́нию воспою́ песнь но́ву от усте́н мои́х/ в па́мять Твоего́ уго́дника Макси́ма преблаже́ннаго.</p>
                <p>И́же крест на ра́мо<a type="note" xlink:href="#note117">117</a>
                    взем, блаже́нне,/ и жела́емаго ти оте́чества дости́г, Го́рняго Иерусали́ма,/ и в нем со А́нгелы лику́еши, юро́де прему́дрый,/ моли́ся о нас, чту́щих па́мять твою́ всечестну́ю.</p>
                <p>Бу́йством премени́в мирско́е мудрова́ние, о́тче,/ непокрове́но те́ло име́я, блаже́нне,/ покры́й на́ша стра́сти, Богому́дре,/ да твои́ми моли́твами от бед избавля́емся.</p>
                <p>
                    <style>Богоро́дичен:</style> Успи́ души́ моея́ свире́пую во́лну,/ я́ко мно́жество прегреше́ний, искуше́ний и печа́ли, Влады́чице, воста́ша на мя,/ но Сама́ мя спаси́.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
                </p>
                <p>Усе́рдно к мы́сленным совлече́ся дея́нием,/ побежда́я вра́жия полки́ Боже́ственным посо́бием Ду́ха.</p>
                <p>Ра́нами, и моли́твенным воздержа́нием, и бие́нии, преподо́бне,/ стра́сти мирски́я, о́тче Макси́ме, уязви́л еси́.</p>
                <p>Умори́ша врага́ по́стницы Твои́, Иису́се,/ умерщвле́ние ра́достно, Влады́ко, Твое́ живоно́сное возжеле́вше.</p>
                <p>
                    <style>Богоро́дичен:</style> Избавля́ющаго челове́ки преслуша́ния, лю́таго паде́ния,/ всему́ Вино́внаго, Чи́стая и Всенепоро́чная, родила́ еси́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Лук си́льных изнемо́же,/ и немощству́ющии препоя́сашася си́лою:/ сего́ ра́ди утверди́ся в Го́споде сердце́ мое́.</emphasis>
                </p>
                <p>Умо́м весь к преми́рным взе́мся, блаже́нне,/ юро́д прозва́лся еси́, о́тче,/ и нас, умовре́дных, сохрани́,/ да неврежде́ни пребу́дем ко́зньми чужда́го,/ и тебе́ ублажа́ем, Макси́ме преблаже́нне.</p>
                <p>Ва́ром со́лнечным опаля́емь, о́тче,/ и нас, пали́мых грехо́вными страстьми́, ороси́ твои́ми моли́твами,/ да непреста́нно воспева́ем па́мять твою́, Макси́ме прехва́льне.</p>
                <p>Зимо́ю томи́мь, свя́те,/ небре́гл еси́ о те́ле пе́рстнем/ и ны́не наслажда́ешися ра́йския добро́ты;/ и нам проси́ оставле́ния, озло́бленным прило́ги чужда́го,/ да тебе́ ублажа́ем, о́тче Богому́дре.</p>
                <p>
                    <style>Богоро́дичен:</style> Я́же еди́на в напа́стех и ско́рбех защища́ющи,/ под кров Твой, Пречи́стая, прибе́гша те́пле,/ приими́, я́ко Преблага́я, е́же от се́рдца моего́ моле́ние.</p>
                <p>
                    <style>Седа́лен, глас 8:</style>
                </p>
                <p>Све́том Боже́ственным озаря́емь,/ в путь, веду́щий к Боже́ственным сия́нием, ходи́л еси́ ве́рно, о́тче преподо́бне,/ и вра́жиих отбе́гл еси́ прило́г,/ и сын све́та и дне яви́лся еси́, Макси́ме Богоблаже́нне.</p>
                <p>
                    <style>Сла́ва, глас то́йже.</style>
                </p>
                <p>
                    <style>Подо́бен:</style> Повеле́нное:</p>
                <p>О́тче Богому́дре и преблаже́нне Макси́ме,/ кра́сная ми́ра сего́ я́ко уме́ты вмени́в,/ весь, умо́м измени́вся, измени́вшемуся нас ра́ди Христу́ после́довал еси́,/ и юро́д Его́ ра́ди наре́клся еси́ и от неразу́мны́х ско́рби претерпе́л еси́./ И ны́не о нас моли́ся, па́мять твою́ ве́рно сла́вящих, прехва́льне.</p>
                <p>
                    <style>И ны́не, Богоро́дичен:</style> 
                </p>
                <p>Предста́тельнице ве́рных, Богороди́тельнице,/ скорбя́щих ра́досте и пла́чущих вели́кое утеше́ние,/ от чре́ва Твоего́, Де́во, всесвята́го преесте́ственно Ро́ждшагося непреста́нно моли́ с Макси́мом преблаже́нным/ изба́вити нас в час испыта́ния лю́таго осужде́ния.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Вознесе́на Тя ви́девши Це́рковь на Кресте́,/ Со́лнце Пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
                </p>
                <p>Соедини́вся к стезе́ пра́вды,/ в Богоспасае́мый Боже́ственный град вше́л еси́, преподо́бне,/ спаси́тельным сия́нием обогати́вся.</p>
                <p>Единообра́зный, преподо́бне, смысл Богоно́сный ви́дев,/ Боже́ственными повестьми́ и Боже́ственною оде́ждею оде́ялся еси́.</p>
                <p>Се́рдце твое́ скрижа́ль очище́ну, Свята́го Ду́ха благода́ть, обре́тши, о́тче,/ написа́ соверше́нное безстра́стие и любо́вь нелицеме́рну.</p>
                <p>
                    <style>Богоро́дичен:</style> Седя́й на Престо́ле превознесе́нне Херуви́мстем,/ я́ко престо́л, Тя име́я,/ на руке́ Твое́й почи́, Мари́е Богоневе́сто, препросла́вленный Бог.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Любве́ ра́ди, Ще́дре, Твоего́ о́браза/ на Кресте́ Твое́м стал еси́,/ и раста́яшася язы́цы:/ Ты бо еси́, Человеколю́бче,/ кре́пость моя́ и хвале́ние.</emphasis>
                    <emphasis/>
                </p>
                <p>Любве́ сро́дников отре́кся, блаже́нне,/ любо́вию Христо́вою уязвля́емь,/ и плоть, я́коже рабы́ню, ду́хови покори́в,/ над страстьми́ царь показа́лся еси́, о́тче,/ и нас, плене́нных грехо́вными страстьми́, свободи́, Богому́дре.</p>
                <p>Стезе́ю приско́рбнаго пути́ ше́ствовав, блаже́нне,/ и простра́ннаго жили́ща доше́д,/ с Безпло́тными ликовствова́ти сподо́бился еси́, о́тче Богоно́се.</p>
                <p>Власть прии́м на дусе́х нечи́стых, о́тче Макси́ме,/ сих от челове́к прогоня́еши,/ вся́кими неду́ги боля́щия исцелева́еши,/ с ве́рою приходя́щия к моще́м твои́м.</p>
                <p>
                    <style>Богоро́дичен:</style> Ми́лости Твое́й сподоби́ мя, благоми́лостивное Сло́во ро́ждши,/ и ны́не, Влады́чице, прибега́юща мя к Тебе́ спаси́.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
                </p>
                <p>Пресве́тлую зарю́, Макси́ме, прии́м,/ я́ко со́лнце, яви́лся еси́/ и де́монскую тьму отгна́л еси́, достосла́вне.</p>
                <p>Твои́м жела́нием, Христе́,/ отве́ргл все преподо́бный жела́ние теле́сное,/ я́коже сгре́бие<a type="note" xlink:href="#note118">118</a>
                    мирско́е оттрясе́.</p>
                <p>Си́лою Боже́ственною ду́шу укрепи́в,/ в мир всели́лся еси́,/ опустева́я стра́сти, о́тче Богому́дре Макси́ме.</p>
                <p>
                    <style>Богоро́дичен:</style> Раче́ние преста́ тле́нное,/ Де́ва бо нетле́нно роди́ Бо́га Сло́ва,/ па́че естества́ и сло́ва Де́ва пребыва́ет.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Возсия́й ми, Го́споди, свет повеле́ний Твои́х,/</emphasis>
                    <emphasis>я́ко к Тебе́ дух мой у́тренюет и пое́т Тя:/ Ты бо еси́ Бог наш,/ и к Тебе́ прибега́ю, Царю́ ми́ра.</emphasis>
                </p>
                <p>Юро́д яви́лся еси́ изволе́нием, о́тче,/ и о́ному ди́вному Андре́ю после́довал еси́./ И я́коже той ви́де духо́вныма очи́ма/ Богоро́дицу на возду́се, за мир моля́щуюся,/ ты же ны́не зри́ши Святу́ю Тро́ицу,/ моля́ся непреста́нно о душа́х на́ших.</p>
                <p>Ревни́тель быв ди́вному Симео́ну,/ пусты́ню и све́рстника оста́вльшему, и юро́дство на ся возложи́вшему,/ и Го́рния митропо́лии досги́гшу,/ с ни́мже ны́не и ты наслажда́ешися,/ и нас помина́й, пра́зднующих па́мять твою́ всечестну́ю.</p>
                <p>Вторы́й Твердисло́в в Росси́и показа́лся еси́, о́тче Макси́ме,/ непокрове́но те́ло име́я,/ покры́й нас покро́вом моли́тв твои́х,/ да не уязви́т нас уязви́вый пра́отца преступле́нием.</p>
                <p>
                    <style>Богоро́дичен:</style> От ко́рене исто́чник и вину́ нетле́ния,/ Тя, Де́во, вси ве́рнии хвала́ми почита́ем:/ Ты бо Ипоста́сное нам Безсме́ртие родила́ еси́.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
                </p>
                <p>Ум твой весь к Бо́гу простира́я непреста́нными поуче́нии,/ плотску́ю любо́вь не пощаде́л еси́,/ благи́х тебе́ хода́тайству, Макси́ме, присвое́ние.</p>
                <p>Ни скве́рны, ни вра́ски<a type="note" xlink:href="#note119">119</a>
                    прия́л еси́, блаже́нне,/ посреде́ тебе́ ми́ра живу́щу,/ честны́ми же па́че мольба́ми твои́ми очища́еши от душе́вныя скве́рны притека́ющия.</p>
                <p>Ты, плотски́х мудрова́ний вы́шше име́я по́мысл,/ не уязви́лся еси́, посреде́ жен обнажа́емь:/ безстра́стия бо оде́ждею, Макси́ме, оде́ялся еси́.</p>
                <p>
                    <style>Богоро́дичен:</style> Усты́, и по́мыслом, и се́рдцем, Пресвята́я Богоро́дице, Тя пропове́дуем:/ Тобо́ю Бо́гу примири́хомся,/ отринове́ннии преступле́нием пе́рвее пра́отца.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Очище́ние нам, Христе́,/ и спасе́ние, Влады́ко,/ возсия́л еси́ от Де́вы,/ да я́ко проро́ка от зве́ря морска́го пе́рсей Ио́ну,/ от тли исхи́тиши/ всего́ Ада́ма всеро́дна па́дшаго.</emphasis>
                </p>
                <p>На безстра́стия го́ру возше́д доброде́тельми,/ на враги храбо́рник<a type="note" xlink:href="#note120">120</a>
                    чу́ден показа́лся еси́:/ и ны́не моли́ся Христу́ Бо́гу об оте́честве на́шем,/ я́ко да твои́ми моли́твами проти́внии побежда́ются.</p>
                <p>Чуде́с исто́чник твои́ мо́щи яви́шася, Макси́ме блаже́нне,/ от ни́хже оби́льно вси притека́ющии прие́млют телесе́м здра́вие/ и душа́м спасе́ние твои́ми моли́твами.</p>
                <p>Прему́дростию ра́зума объя́т, о́тче,/ су́етную му́дрость бу́йством премину́л еси́/ и утае́ная от му́дрых и разу́мных Тро́йческим благоволе́нием позна́л еси́.</p>
                <p>
                    <style>Богоро́дичен:</style> Моисе́й в купине́ Тя ви́де,/ в горе́ прие́млющу нестерпи́мый Божества́ огнь неопа́льно,/ тем Тя вси пе́сньми велича́ем.</p>
                <p>
                    <style>Конда́к, глас 2:</style>
                </p>
                <p>Вы́шния красоты́ жела́я,/ ни́жния сла́дости и теле́сная одея́ния в ничто́же вмени́л еси́/ и нестяжа́ние па́че су́етнаго ми́ра возлюби́л еси́./ А́нгельское житие́ проходя́,/ сконча́лся еси́, блаже́нне Макси́ме:/ с ни́миже Христа́ моли́ непреста́нно о всех нас.</p>
                <p>
                    <style>И́кос:</style>
                </p>
                <p>А́нгел на земли́ житие́м показа́вся,/ А́нгельския полки́ удиви́л еси́, и де́моны устраши́л еси́,/ и челове́ки просвети́л еси́ чуде́с твои́х заря́ми,/ Богоно́се и преблаже́нне о́тче наш Макси́ме./ И ны́не нас вразуми́ воспева́ти песнь к твоему́ хвале́нию,/ ра́достным гла́сом си́це глаго́лющих:/ ра́дуйся, оста́вивый тле́нное мудрова́ние и прие́мый нетле́нный вене́ц;/ ра́дуйся, терпели́вый душе́ю;/ ра́дуйся, целому́дренный ра́зумом и к Бо́гу воззре́нием;/ ра́дуйся, предо́блий юро́де, и́же злоко́зненнаго врага́ под нога́ми сотры́й;/ ра́дуйся, я́ко ни́жнее мудрова́ние оста́вль и вы́шняго Ца́рствия дости́гий;/ ра́дуйся, цели́телю боле́зней и отгони́телю страсте́й;/ ра́дуйся, Макси́ме блаже́нне, моля́ непреста́нно о всех нас.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>В пещи́ Авраа́мстии о́троцы перси́дстеи,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
                </p>
                <p>Содержи́мь Христо́вою подо́бно, о́тче, Боже́ственною любо́вию,/ други́х спасти́ ра́достно весь са́м ся, вопия́, изда́л:/ благослове́н Бог оте́ц на́ших.</p>
                <p>С Небесе́ тебе́ пода́нуто, о́тче, прии́м пи́щу,/ се́ю препита́л еси́ благопоко́рно прие́млющия твоя́ повеле́ния/ и до́лу влеку́щий грех оставля́ющия, блаже́нне.</p>
                <p>После́довав оте́ческим преда́нием, о́тче му́дре,/ па́губы отринове́ние запове́да, зову́ще:/ благослове́н Бог оте́ц на́ших.</p>
                <p>
                    <style>Богоро́дичен:</style> Вы́шняго освяще́нное Боже́ственное селе́ние, ра́дуйся,/ Тобо́ю бо даде́ся ра́дость, Богоро́дице, зову́щим:/ благослове́на Ты в жена́х, Всенепоро́чная Влады́чице.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Спасы́й во огни́ Авраа́мския Твоя́</emphasis>
                    <emphasis>о́троки/ и халде́и уби́в,/ я́же пра́вда пра́ведно уловля́ше:/ препе́тый Го́споди,/ Бо́же оте́ц на́ших, благослове́н еси́.</emphasis>
                </p>
                <p>Прича́стием Свята́го Ду́ха просвеще́н, блаже́нне,/ измени́вся добро́ты теле́сныя и позо́р быв челове́ком,/ непокрове́но те́ло тле́нными оде́ждами име́я, Христу́ вопия́л еси́:/ благослове́н Бог оте́ц на́ших.</p>
                <p>Нищету́ и юро́дство изво́лив, преподо́бне, нас ра́ди Обнища́вшаго/ и Сего́ ле́гкий яре́м на ра́мена взем,/ Тому́ после́довал еси́, Христу́, вопия́:/ благосло́вен Бог оте́ц на́ших.</p>
                <p>Злому́драго врага́ ко́зни премудри́в, юро́де прехва́льне,/ и сего́, я́ко ры́бу безгла́сну, сотвори́л еси́, Богому́дре, Христу́ вопия́:/ благослове́н Бог оте́ц на́ших.</p>
                <p>
                    <style>Богоро́дичен:</style> Я́коже ло́жницу Бо́жию и кади́льницу разу́мнаго и светоно́снаго У́гля,/ Приснора́дованную воспое́м, зову́ще:/ ра́дуйся, вина́ спаси́тельнаго воззва́ния, Благослове́нная во ве́ки.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Ру́це распросте́р, Дании́л/ льво́в зия́ния
                        <strong>
                            <a type="note" xlink:href="#note121">121</a></strong>в ро́ве затче́
                        <strong>
                            <a type="note" xlink:href="#note122">122</a></strong>;/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели, о́троцы, взыва́юще:/ благослови́те вся дела́ Го́сподня Го́спода.</emphasis>
                </p>
                <p>Всесве́тлая звезда́ сущ/ во тьме́ и стра́сти, световодя́ к жи́зни све́тлей:/ твори́ши бо жены́ нечи́стыя целому́дренно жи́ти/ и отго́ниши лю́тыя неду́ги, вопия́:/ благослови́те вся дела́ Госпо́дня Го́спода.</p>
                <p>Ты исцели́ ум мой в кро́ве чу́дных и му́дрых, преподо́бне, повеле́ний Бо́жиих,/ мно́ги улови́л еси́ юро́дствовати Го́спода ра́ди,/ ве́дый наруга́емь бы́ти, вопия́ чисте́йшею душе́ю:/ благослови́те вся дела́ Госпо́дня Го́спода.</p>
                <p>Соверше́н еди́н,/ И́же весть своя́ прославля́ти, Госпо́дь, преподо́бныя:/ сии́ бо гро́бу посыла́емь и А́нгелов светлословле́нии почита́емь, вопию́щих:/ благослови́те вся дела́ Госпо́дня Го́спода.</p>
                <p>
                    <style>Богоро́дичен:</style> Избавля́яй нас, возсия́ из Тебе́ Госпо́дь, Де́во Чи́стая,/ Его́же моли́, Влады́чице, просвети́ти пою́щия Тя и обстоя́ния нас изба́вити, вопию́щия:/ благослови́те вся дела́ Госпо́дня Го́спода.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Избави́телю всех, Всеси́льне,/ посреде́ пла́мене благоче́ствовавшия,/ снизше́д, ороси́л еси́/ и научи́л еси́ пе́ти:/ вся дела́ благослови́те, по́йте Господа́.</emphasis>
                </p>
                <p>Присво́ився Соде́телю всех, о́тче,/ и грехо́вныя я́зи удали́вся,/ прия́л еси́ Небе́сное насле́дие/ и, со А́нгелы лику́я, вопия́л еси́:/ благослови́те вся дела́ Госпо́дня Го́спода.</p>
                <p>Ю́ношеских и плотски́х страсте́й удержа́л еси́ взыгра́ния,/ очи́стив вся́кия скве́рны ду́шу же и те́ло, Макси́ме преблаже́нне,/ храм показа́лся еси́ нескве́рнен Бо́гу,/ Ему́же непреста́нно вопие́ши:/ благослови́те вся дела́ Госпо́дня Го́спода.</p>
                <p>Незаходи́мый возсия́ тебе́ свет, о́тче Богому́дре, присносу́щнаго весе́лия,/ в не́мже ны́не наслажда́ешися, предстоя́ Святе́й Тро́ице/ и воспева́я Христа́ во вся ве́ки.</p>
                <p>
                    <style>Богоро́дичен:</style> Тя ору́жие непобеди́мое на враги́ предлага́ем,/ Тя основа́ние и наде́жду на́шего спасе́ния, Богоневе́сто, и́мамы/ и Тя воспева́ем во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
                </p>
                <p>Всем се́рдцем, Макси́ме, Тро́ице усе́рдно предложи́вся/ и от Нея́ лучи́ Богоде́льно прие́мь,/ светови́ден был еси́ и со А́нгелы лику́еши.</p>
                <p>Жела́нием Боже́ственным приедини́вся/ и воздержа́нием просвеща́емь,/ бу́дущих благ в прича́стии уже́ быв, Макси́ме Богоблаже́нне, и в наслажде́нии.</p>
                <p>Твоя́ боле́зни и по́ты прия́т весе́лие,/ ника́коже конца́ иму́ще,/ в не́мже пита́яся, Макси́ме преподо́бне, нас непреста́нно помина́й.</p>
                <p>
                    <style>Богоро́дичен:</style> Разори́ души́ моея́ о́блаки, Све́та о́блаче, свята́я Влады́чице,/ и си́льна соде́лай мя́ на стра́сти, борю́щия мя,/ Спа́са всех ро́ждшая и Изба́вителя.</p>
                <p>
                    <style>Ин. Ирмо́с то́йже.</style>
                </p>
                <p>Я́коже тве́рдый адама́нт душе́ю показа́лся еси́,/ непоколеби́мь вра́жиими прило́ги, о́тче,/ и нам тве́рдое забра́ло бу́ди, блаже́нне,/ моли́твами твои́ми от нахожде́ний проти́вных.</p>
                <p>Освяти́ся во́здух, Макси́ме блаже́нне, па́мятию твое́ю,/ и нас торжествова́ти подвиза́ет ра́достно/ освяще́нное твое́ пра́зднество.</p>
                <p>Жезло́м доброде́телей страсте́й мо́ре пресе́к/ и го́рдаго врага́, я́коже ина́го фарао́на, моли́твами твои́ми погрузи́в,/ избра́нное ста́до но́ваго Изра́иля невре́дно соблю́л еси́,/ Макси́ме блаже́нне, моли́твами твои́ми.</p>
                <p>
                    <style>Богоро́дичен:</style> Ски́ния свиде́тельства Тя прообрази́,/ Хлеб И́стинный жи́зни прие́мшую, Чи́стая,/ Сло́во Отца́ Соприсносу́щное.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Не́бо звезда́ми:</p>
                <p>А́нгельскаго жития́ жела́я, преподо́бне,/ покори́л еси́ стра́сти плотски́я му́жески/ и равноа́нгелен был еси́, Богоно́се о́тче Макси́ме.</p>
                <p>
                    <style>Богоро́дичен:</style> Тя Предста́тельницу и́мамы вси гре́шнии, о Пресвята́я Де́во!/ Ты благопреме́нна сотвори́ Твоего́ Сы́на ма́терними Твои́ми моли́твами.</p>
                <p>
                    <style>На хвали́тех стихи́ры на 4, глас 4.</style>
                </p>
                <p>
                    <style>Подо́бен:</style> Дал еси́ зна́мение:</p>
                <p>Дал еси́ при́тчу терпе́ния и му́жества, Преблаги́й Го́споди,/ пра́веднаго Макси́ма, и многочуде́снаго/ доброде́тельми, и словесы́, и де́лы сия́юща,/ целому́дрием украша́ема и кро́тостию./ Тем Твое́ неизрече́нное строе́ние сла́вим,/ Иису́се Всеси́льне, и Спа́се душ на́ших.</p>
                <p>Пра́веден и незло́бив,/ и́стинен же, и непоро́чен, и ве́рен,/ уклоня́яся от вся́кия зло́бныя ве́щи,/ показа́лся еси́, Макси́ме блаже́нне,/ просвеще́н доброде́тельми и благоче́стием сия́я./ Тем тя ублажа́ем/ и свято́е твое́ и честно́е <style>Днесь</style> пра́зднуем успе́ние,/ ра́дующеся, Богому́дре.</p>
                <p>Целому́дрием и благове́рием,/ я́ко багряни́цею многоце́нной, одея́вся, Макси́ме,/ пра́вдою же и кро́тостию, я́ко Боже́ственным венце́м, увя́злся еси́,/ со стра́ждущими Христа́ ра́ди ца́рствовати возжеле́л еси́./ И ны́не Царю́ сил предстои́ши,/ Иису́су Всеми́лостивому и Спа́су душ на́ших.</p>
                <p>
                    <style>Сла́ва, глас 8:</style>
                </p>
                <p>Доброде́телей твои́х, Богому́дре Макси́ме, исправле́ния/ уясни́ша ве́рных сердца́:/ кто бо слы́ша безме́рное твое́ смире́ние и терпе́ние, не удиви́тся?/ Е́же ко всем кро́тость и беззло́бие,/ к скорбя́щим ми́лование/ и су́щим в бе́дах ско́рое поможе́ние,/ пла́вающим немяте́жное приста́нище/ и путеше́ствующим благо́е поспеше́ние/ вся Боголе́пно предвари́, досточу́дне,/ и ны́не неувяда́емым венце́м венча́лся еси́/ от руки́ Вседержи́теля Бо́га:/ Его́же моли́ спасти́ся душа́м на́шим.</p>
                <p>
                    <style>И ны́не, Богоро́дичен:</style> 
                </p>
                <p>Влады́чице, приими́ моли́тву раб Тво́их/ и изба́ви нас/ от вся́кия ну́жды и печа́ли.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны, песнь 3-я и 6-я. Проки́мен, глас 7: </style>Честна́ пред Го́сподем смерть преподо́бных Его́. 
                    <style>Стих:</style> 
                    Что возда́м Го́сподеви о всех, я́же возда́де ми? 
                    <style>Апо́стол к Гала́том, зача́ло 213. Ева́нгелие от Матфе́я, зача́ло 10. Прича́стен: </style>
                    В па́мять ве́чную:</p>
                <p>
                    <strong>Блаженный Максим, </strong>Христа ради юродивый, Московский чудотворец, подвизался в Москве в начале XV века. Он избрал один из самых трудных и тернистых путей ко спасению — добровольное юродство ради Христа. Полуобнаженным он ходил по площадям и улицам Москвы зимой и летом, поучая всех терпению и перенесению житейских невзгод.
                   </p>
                <p>Тяжелым было то время для Русского государства: татаро-монгольское иго, сопровождавшееся непрестанными набегами, засухи, голод и мор угнетали русский народ. Блаженный Максим своим примером помогал людям переносить невзгоды. Он говорил: «Хоть люта зима, но сладок рай».</p>
                <p>Православный народ любил юродивых, ценил их глубокое смирение, внимал их мудрости, доходчиво излагавшейся образным народным языком пословиц. Поэтому юродивых слушали все — от великих князей до последних бедняков. Блаженный Максим говорил своим соотечественникам: «Не всё по шерсти, ино и напротив. За дело побиют, повинись, да пониже поклонись. Не плачь, битый, плачь, не битый. За терпение даст Бог спасение». Грозно обличал святой притеснителей народа, купцам и московской знати блаженный говорил: «Божница домашна, а совесть продажна. Всяк крестится, да не всяк молится. Бог всякую неправду сыщет. Ни Он тебя, ни ты Его не обманешь». Обличения юродивого не оставались бесплодными, многие из москвичей обращали свои сердца к Богу.</p>
                <p>Блаженная кончина угодника Божия последовала 11 ноября 1434 года, и он был погребен у церкви святых князей Бориса и Глеба. У святых мощей блаженного Максима стали совершаться чудесные исцеления болящих. В 1547 году в окружной грамоте Московского митрополита Макария предписывалось: «Пети и праздновати на Москве новому чудотворцу Максиму, Христа ради юродивому». Память преставления блаженного Максима постановлено праздновать 11 ноября, обретение честных мощей — 13 августа. Храм в честь благоверных князей Бориса и Глеба, рядом с которым был погребен святой Максим, сгорел в 1568 году. На его месте позже была построена новая церковь, освященная во имя блаженного Максима, Христа ради юродивого.</p>
            </section>
            <section>
                <title>
                    <p>В то́йже день
                        <style>Преподо́бнаго Марти́рия Зелене́цкаго, Великолу́кскаго, чудотво́рца</style></p>
                </title>
                <p>
                    <strong>На Ма́лой Вече́рни</strong>
                </p>
                <p>
                    <style>На</style> Го́споди, воззва́х: 
                    <style>стихи́ры, глас 1.</style></p>
                <p>
                    <style>Подо́бен:</style> Небе́сных чино́в:</p>
                <p>Доброде́телию Боже́ственною осиява́ем,/ преблаже́нне Марти́рие,/ на Небе́сныя кру́ги сла́вно вступи́л еси́/ разве́рзшимся ти зерца́лом та́ин,/ те́мже в благода́ти Боже́ственней яви́лся еси́,/ прие́мля неизрече́нная сия́ния.</p>
                <p>Умо́м отве́рстым прие́м благода́ть,/ весь, преподо́бне о́тче, освяти́лся еси́/ и, от земны́х преста́вився,/ в Ца́рство Христо́вы сла́вы всели́лся еси́,/ Марти́рие всеблаже́нне;/ в по́стницех же быв, свети́льник пресве́тлый яви́лся еси́/ и пи́щи при́сно пребыва́ющия ны́не насыща́ешися,/ Боже́ственною сла́вою облистава́ем.</p>
                <p>Тро́ица Безнача́льная и Единосу́щная/ яви́ тя Себе́ селе́ние, Богоно́се Марти́рие,/ и показа́ тя пресве́тла свети́льника:/ от жите́йских бо мяте́жей уклони́лся еси́ се́рдцем и житие́м,/ те́мже с Небе́сными А́нгелы водворя́ешися во Ца́рствии Небе́снем/ и ны́не Христа́ Бо́га моли́/ о и́же ве́рою восхваля́ющих всечестну́ю па́мять твою́.</p>
                <p>
                    <style>Сла́ва, глас 6:</style>
                </p>
                <p>Прииди́те, мона́шествующих мно́жество, <style>Днесь</style>,/ Марти́рия, благоче́стия подража́теля, пе́сньми и пе́ньми восхва́лим/ и, честну́ю и многоцеле́бную ико́ну, обстоя́ще,/ любе́зно облобыза́ем, глаго́люще:/ ра́дуйся, пресла́вне Марти́рие,/ оте́честву твоему́ пресве́тлый свети́льниче;/ ра́дуйся, чи́сте чисте́йшему Све́ту совокупля́яйся;/ ра́дуйся, я́ко со А́нгелы предстои́ши Пресвяте́й Тро́ице,/ ю́же непреста́нно моли́/ дарова́ти душа́м на́шим ве́лию ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Богоро́дице, Ты еси́ лоза́ и́стинная,/ возрасти́вшая нам Плод Живота́,/ Тебе́ мо́лимся:/ моли́ся, Влады́чице, с преподо́бным Марти́рием/ поми́ловати ду́ши на́ша.</p>
                <p>
                    <style>На стихо́вне стихи́ры, глас 2:</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Дом и жили́ще Ду́ху Пресвято́му, прему́дре Марти́рие, был еси́:/ те́мже и нас дом Тому́ соде́лай,/ святу́ю твою́ па́мять почита́ющих.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>До́м Ду́ха Свята́го,/ и гра́ду, и стране́ на́шей утвержде́ние,/ преподо́бным похвало́,/ соверше́нный ве́рою Марти́рие преподо́бне,/ спаса́й нас моли́твами твои́ми ко Го́споду.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Дом неоску́дныя благода́ти и град кре́пкий,/ на враги́ побе́да,/ возвы́си рог правосла́вных моли́твами твои́ми ко Го́споду.</p>
                <p>
                    <style>Сла́ва, глас 2:</style>
                </p>
                <p>Я́ко фи́никс, Дави́дски процве́л еси́, преподо́бне о́тче,/ и, кре́стное ору́жие восприи́м, Марти́рие,/ бе́здны страсте́й изсуши́л еси́ воздержа́нием,/ чистото́ю же возвы́сився,/ сосу́д яви́лся еси́ Пресвято́му Ду́ху./ Христа́ непреста́нно моли́ о нас,/ и́же ве́рою и любо́вию пра́зднующих всечестну́ю па́мять твою́.</p>
                <p>
                    <style>И ны́не, Богоро́дичен:</style> Все упова́ние мое́:</p>
                <p>
                     
                    <style>тропа́рь, глас 2 (</style>
                    <emphasis>
                        <style>зри</style>
                    </emphasis>
                    <emphasis>
                        <style>день сей</style>
                    </emphasis>
                    <emphasis>
                        <style>ни́же</style>
                    </emphasis>
                    <style>).</style>
                </p>
                <p>
                    <style>Сла́ва, и ны́не, </style>
                </p>
                <p>
                    <style>Богороди́чен: </style>Вся па́че смы́сла:</p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>На </style>Го́споди, воззва́х: 
                    <style>стихи́ры на 8, </style></p>
                <p>
                    <style>самогла́сны, глас 8:</style>
                </p>
                <p>Преподо́бен и че́стен,/ свети́льник Боже́ственный и светоно́сный/ под спу́дом никогда́же скрыва́ется,/ но на версе́ полага́ет его́ высо́ких чуде́с Челове́колюбец./ Того́ моли́твами, Христе́,/ да́руй лю́дем Твои́м ве́лию ми́лость.</p>
                <p>На ра́ло возложи́л еси́, всече́стне,/ де́лание рук твои́х,/ де́лая всегда́ Боже́ственная,/ и не возврати́лся еси́ зря вспять,/ но был еси́ упра́влен во Ца́рствие Христа́, вопло́щшагося Бо́га,/ во спасе́ние душ на́ших.</p>
                <p>В лодии́ теле́сней вози́м,/ кро́ткими дыха́нии кро́ткаго ду́ха/ легко́ преше́л еси́ жите́йскую пучи́ну, му́дре,/ и, на би́сере многоце́ннем твои́ име́ния прода́в/ и обре́т его́, в себе́ удержа́л еси́,/ блаже́н быв Боже́ственными добро́тами его́.</p>
                <p>
                    <style>Сла́ва, глас то́йже:</style>
                </p>
                <p>Преподо́бне и Богоно́сне о́тче Марти́рие преблаже́нне,/ Боже́ственным жела́нием распаля́ем,/ вся земна́я и жите́йская мудрова́ния ни во что́ же вмени́в,/ Христа́ Еди́наго возлюби́л еси́,/ и, в приста́нище пусты́нное доше́д,/ благоду́шно Бо́гу рабо́тал еси́,/ и, це́рковь прекра́сну Святы́я Тро́ицы воздви́г,/ оби́тель че́стну соста́вил еси́,/ и в ней трудолю́бно подвиза́лся еси́, Марти́рие о́тче,/ исцеле́ние неоску́дно подава́я притека́ющим с ве́рою/ и душетле́нныя стра́сти исцеля́я,/ мно́жество же бесо́в отрева́я,/ тем и ста́до ученико́в твои́х чудесы́ удивля́еши,/ ра́достно от души́ вопию́щих:/ Богоблаже́нне и преподо́бне о́тче наш Марти́рие,/ моли́ Христа́ Бо́га/ умири́ти мир и спасти́ ду́ши на́ша.</p>
                <p>
                    <style>И ны́не, Богоро́дичен:</style> Царь Небе́сный:</p>
                <p>
                    <style>Вход. Проки́мен дне и чте́ния 3, преподо́бническая (</style><emphasis><style>зри Мине́ю ноября́ 6-й день</style></emphasis><style>)</style>
                </p>
                <p>
                    <style>На литии́ стихи́ры хра́ма и свята́го, глас 3:</style>
                </p>
                <p>Наста́, Богоно́се, со́лнца светле́йший твой пра́здник,/ озаря́я приходя́щия к тебе́ ве́рою./ Безсме́ртием бо облагоуха́еши ду́ши на́ша,/ источа́я исцеле́ние от святы́я благо́дати твоея́,/ Марти́рие преподо́бне,/ моли́твенниче о душа́х на́ших.</p>
                <p>Чу́вственныя стра́сти победи́в воздержа́ния брозда́ми,/ преподо́бне Марти́рие,/ ре́вность на земли́ к Небе́сным показа́л еси́,/ вся́кое плотско́е жела́ние ду́хови повину́вши./ Тем ны́не в Небе́сных селе́ниих водворя́ешися,/ моли́ о душа́х на́ших.</p>
                <p>Све́тлая твоя́ па́мять, преподо́бне Марти́рие,/ на́ша сердца́ просвеща́ет/ заре́ю нетле́нныя и блаже́нныя жи́зни./ Зря́ще бо местну́ю твою́ ико́ну,/ я́ко от нея́ врачевство́ от вся́ких неду́гов/ боля́щим неоску́дно подава́емо быва́ет,/ хва́лим просла́вившаго тя Го́спода,/ Его́же моли́ спасти́ ду́ши на́ша.</p>
                <p>
                    <style>Глас 8:</style>
                </p>
                <p>Преподо́бне о́тче всече́стне Марти́рие,/ доброде́тельми возше́д душе́ю на Не́бо, я́ко на колесни́це,/ побе́дныя по́чести прие́млеши,/ те́ло же твое́ трудолю́бное,/ я́ко ма́сти, во гро́бе оста́вил еси́, о́тче,/ источа́еши бо исцеле́ния и прогоня́еши ду́хи лука́выя./ Те́мже тя ублажа́ем, всече́стне.</p>
                <p>
                    <style>Сла́ва, глас 6:</style>
                </p>
                <p>Ра́дуйся и весели́ся,/ Росси́йская всеосвяще́нная Це́рковь,/ со архиере́и и свяще́нники благочести́выми,/ мона́хи же и просты́ми,/ блаже́ннаго Марти́рия па́мять <style>Днесь</style> почита́юще,/ духо́вне соше́дшеся, пра́зднуем/ и, честну́ю его́ ико́ну обстоя́ще/ и любе́зно покланя́ющеся,/ мо́лимся, глаго́люще:/ ра́дуйся, преблаже́нне Марти́рие,/ свети́льниче пресве́тлый, врачу́ боля́щим,/ моли́твенниче ко Спа́су Христу́ Бо́гу на́шему/ о и́же ве́рою и любо́вию притека́ющих к тебе́,/ моли́ во е́же спасти́ся душа́м на́шим.</p>
                <p>
                    <style>И ны́не, Богоро́дичен:</style> Творе́ц и Изба́витель:</p>
                <p>
                    <style>На стихо́вне стихи́ры, глас 6.</style>
                </p>
                <p>С ве́рою и любо́вию, празднолю́бцы, соше́дшеся,/ псалмы́ и пе́сньми восхва́лим <style>Днесь</style>/ Небе́снаго челове́ка и земна́го А́нгела./ О всеблаже́нне и преподо́бне,/ по́стников похвало́,/ о нас моли́ся ко Го́споду, Марти́рие о́тче наш,/ поми́ловатися душа́м на́шим.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Честны́й и светоно́сный, преподо́бне, твой пра́здник/ испо́лни ра́дости и весе́лия духо́внаго,/ те́мже, соше́дшеся, мона́хов мно́жество/ и христоимени́тии лю́дие,/ любо́вию восхваля́юще,/ блажи́м пресла́вная благодея́ния Твоя́:/ я́ко бо крин во юдо́ле, процве́л еси́,/ благоуха́еши ду́ши на́ша и чу́вства./ Марти́рие о́тче наш,/ моли́ спасти́ся душа́м на́шим.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Я́ко уязви́выйся жела́нием Боже́ственным,/ преподо́бне о́тче Марти́рие,/ взем крест свой, после́довал еси́ Христу́,/ вся же плотска́я мудрова́ния умертви́л еси́/ и насле́довал еси́ вои́стинну кро́тких зе́млю,/ прича́стием обожа́ем,/ и неизрече́ннаго о́наго весе́лия наслажда́яся,/ помина́й нас, творя́щих всечестну́ю па́мять твою́.</p>
                <p>
                    <style>Сла́ва, глас 8:</style>
                </p>
                <p>Мона́хов мно́жества,/ наста́вника тя почита́ем, о́тче наш Марти́рие,/ твое́ю бо стезе́ю вои́стинну пра́во ходи́ти позна́хом./ Блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче, преподо́бных соприча́стниче и пра́ведных,/ с ни́миже моли́ся Го́сподеви/ поми́ловатися душа́м на́шим.</p>
                <p>
                    <style>И ны́не, Богоро́дичен:</style> Безневе́стная Де́во:</p>
                <p>
                    <style>На благослове́ние хлебо́в тропа́рь свята́го два́жды и </style>Богоро́дице Де́во: 
                    <style>еди́ножды.</style></p>
                <p>
                    <style>Тропа́рь, глас 2:</style>
                </p>
                <p>От ю́ности, Богоблаже́нне, Христа́ возлюби́в,/ оте́чество оста́вил еси́/ и, всех мирски́х мяте́жей уклони́вся,/ в ти́хое приста́нище пречестны́я оби́тели Богома́терни дости́гл еси́;/ отню́дуже уве́дев непрохо́дную пусты́ню,/ крестови́дною заре́ю пока́занную,/ жела́тельне ю́ обре́л еси́,/ и, в ней всели́вся,/ и́ночествующих собра́л еси́,/ и сих уче́ньми свои́ми, я́ко ле́ствицею восхо́дною на Не́бо,/ трудолю́бно тща́лся еси́ возводи́ти к Бо́гу,/ Ему́же моли́ся, Богому́дре Марти́рие,/ дарова́ти душа́м на́шим ве́лию ми́лость.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style> Бог Госпо́дь: 
                    <style>тропа́рь два́жды. Сла́ва и ны́не, Богоро́дичен:</style>
                    Вся па́че смы́сла:</p>
                <p>
                    <style>По 1-й кафи́зме седа́лен, глас 4:</style>
                </p>
                <p>Зва́нию Го́спода твоего́ после́довал еси́,/ мир оста́вив и вся кра́сная, преблаже́нне Марти́рие,/ претерпе́л еси́ теле́сное озлобле́ние усе́рдно,/ полки́ же отрази́л еси́ де́монов му́жественне./ Те́мже твою́ па́мять при́сно пе́сньми восхвали́ем ве́рно.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Обнови́ла еси́, Чи́стая,/ Боже́ственным Рождество́м Твои́м/ истле́вшее страстьми́ земноро́дных ме́ртвенное существо́/ и воздви́гла еси́ вся от сме́рти к жи́зни нетле́ния:/ те́мже Тя по до́лгу блажи́м вси, Де́во Препросла́вленна,/ я́коже прорекла́ еси́.</p>
                <p>
                    <style>По 2-й кафи́зме, седа́лен, глас 5: </style>
                </p>
                <p>По́стника Госпо́дня пе́сньми почти́м,/ я́ко умертви́вша вся прило́ги страсте́й воздержа́нием/ и тве́рдым терпе́нием вои́стинну,/ и посрами́вша зело́ противобо́рца врага́ и всю его́ горды́ню,/ и ны́не моля́щася Го́сподеви/ поми́ловатися душа́м на́шим.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ужа́сно чу́до зача́тия и несказа́нен о́браз рождества́/ в Тебе́ позна́ся, Присноде́во Чи́стая,/ ужаса́ет мой ум и удивля́ет помышле́ние;/ сла́ва Твоя́, Богоро́дице, во всех простре́ся/ ко спасе́нию душ на́ших.</p>
                <p>
                    <style>По полиеле́и седа́лен, глас 1:</style>
                </p>
                <p>Погре́бл еси́ страсте́й вся воста́ния/ умерщвле́нием пло́ти, свяще́нный о́тче,/ жизнь безконе́чную по сме́рти прия́л еси́;/ те́мже <style>Днесь</style> Христо́ва Це́рковь/ пра́зднует твою́ па́мять досточу́дную, преподо́бных украше́ние.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Наста́ви ны на путь покая́ния,/ уклоня́ющияся при́сно к злым безпу́тием/ и Преблага́го прогневля́ющия Го́спода,/ Неискусобра́чная Благослове́нная Мари́е,/ прибе́жище отча́янных челове́ков,/ Бо́жие обита́лище.</p>
                <p>
                    <style>Степе́нна, 1-й антифо́н 4-го гла́са. Проки́мен: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что́ возда́м Го́сподеви о всех,/ я́же воздаде́ ми. Вся́кое дыха́ние да хва́лит Го́спода.
                    <style>Ева́нгелие от Матфе́я, зача́ло 43.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Преподо́бне о́тче,/ во всю зе́млю изы́де веща́ние исправле́ний твои́х,/ те́мже на Небесе́х обре́л еси́ мзду трудо́в твои́х,/ де́монския разори́л еси́ по́лчища/ и А́нгельския дости́гл еси́ чи́ны,/ и́хже житию́ непоро́чно поревнова́л еси́;/ дерзнове́ние име́яй ко Христу́ Бо́гу,/ мир испроси́ душа́м на́шим.</p>
                <p>
                    <style>Кано́н преподо́бнаго на 8, глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
                </p>
                <p>Благи́ми нра́вы укра́сився,/ Христу́ прилепи́лся еси́ от ю́ности,/ плотски́я стра́сти умертви́в воздержа́нием,/ и к Животу́, преподо́бне, преста́вился еси́.</p>
                <p>Глаго́лов и зако́нов Бо́жиих исполни́тель быв,/ испо́лнился еси́, о́тче прему́дре, Боже́ственных даро́в/ и чуде́с всем лучи́ бога́тно испусти́л еси́.</p>
                <p>Кре́постию Христа́ возмо́г,/ держа́ву же и си́лу вра́жию низложи́л еси́/ и похвалу́ побе́дныя по́чести, преподо́бне, чуде́сными сия́нии улучи́л еси́.</p>
                <p>Со́весть име́л еси́ бла́гу,/ о́ко серде́чное, взира́ющее к Бо́гу,/ те́мже внят моли́тве твое́й, прему́дре,/ и с преподо́бными сочета́ тя, Богоблаже́нне.</p>
                <p>
                    <style>Богоро́дичен:</style> Стра́сти пло́ти моея́/ и ума́ моего́ двиза́ния неподо́бная утоли́,/ молю́ Тя, Пречи́стая Де́во,/ и испра́ви мя, заблу́ждшаго умо́м.</p>
                <p>
                    <style>Катава́сия:</style>
                    <emphasis>Отве́рзу уста́ моя́:</emphasis>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мои́.</p>
                <p>Весь прилежа́ Вседержи́телю, преподо́бне о́тче прему́дре,/ всея́ бесо́вския зло́бы избе́гл еси́/ досточу́дным водворе́нием в непроходи́мая.</p>
                <p>Высото́ю смире́ния украша́ем,/ свергл еси́ на зе́млю велехва́льнаго гордели́вца пло́ти своея́/ Боже́ственными веле́ньми и до́брыми де́лы твои́ми.</p>
                <p>Пло́тию обложе́н, о́тче прему́дре,/ смири́л еси́ надме́нную вы́ю нечести́ваго/ благи́ми к Бо́гу воздыха́ньми, непоро́чне.</p>
                <p>Име́я поспешеству́ющую тебе́ Бо́жию си́лу, прему́дре,/ я́ко чу́ден во пло́ти сый быв,/ чудеса́ источи́л еси́ воскресе́нием ме́ртваго/ и ны́не отго́ниши неду́ги.</p>
                <p>
                    <style>Богоро́дичен:</style> В ложесна́ Твоя́ воплоща́ем, Всенепоро́чная, всели́ся Зижди́тель/ на благодея́ние ве́рно пою́щим Тя.</p>
                <p>
                    <style>Седа́лен, глас 4:</style>
                </p>
                <p>Стра́стное порабо́тил еси́ пло́ти своея́ мудрова́ние/ и ни́зшее свое́ покори́л еси́ вы́сшему, о́тче пресла́вне,/ сокруши́л бо вы́и бесо́в смире́нием и посто́м,/ во всечестны́х дея́ниих су́щи, возсия́л еси́ в ми́ре;/ те́мже я́ко луча́ светоли́тнаго сия́ния Христо́ва возсия́ нам,/ <style>Днесь</style> воспева́ющим тя, Марти́рие преподо́бне.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Пое́м Тя, Богоневе́сто, Ма́ти Христа́ Бо́га,/ сла́вяще Рождество́ Твое́ непостижи́мое,/ и́мже изба́ви ны ле́сти и кова́рствия вра́жия/ и от вся́ких бед, Влады́чице Богоро́дице,/ и ве́рно Тебе́ вопие́м:/ поми́луй ста́до Твое́, Еди́на Пречи́стая.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                </p>
                <p>Соде́яв, пресла́вне, ду́шу твою́ храм Свято́му Ду́ху,/ был еси́ насле́дник Го́рняго Ца́рствия,/ с Вы́шними чи́нами водворя́яся, всече́стне о́тче.</p>
                <p>Многоболе́зненныя стра́сти всегда́ врачу́еши приступа́ющих к тебе́ те́пле:/ благода́ть бо, преподо́бне, и́маши от Го́спода/ содева́ти зна́мения и чудеса́, пребога́те.</p>
                <p>Красне́йшим прозябе́нием, о́тче, в дому́ Бо́жии прозя́бл еси́,/ доброде́тельми укра́шен и плоды́ чуде́сными облагоуха́ем.</p>
                <p>
                    <style>Богоро́дичен:</style> Ни́ва духо́вная, я́коже из бразды́ Клас изнесла́ еси́,/ всю тварь пита́ющаго вся́ческих Бо́га, Присноде́во.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве бо Тебе́ ино́го не зна́ем.</emphasis>
                </p>
                <p>Умо́м очи́щенным пресла́вне зри́ши, преподо́бне,/ добро́ту неизрече́нную — Христа́,/ вся́ческих Бо́га на́шего.</p>
                <p>Я́коже Илия́ на колесни́це, о́тче,/ доброде́тельми твои́ми возше́л еси́ на Не́бо/ и та́мо чи́сте зри́ши Святу́ю Тро́ицу,/ к Ней же ду́хом горя́ и возлета́я.</p>
                <p>Стягну́в<a type="note" xlink:href="#note123">123</a>
                    те́ло твое́, чистото́ю опелена́я/ и воздержа́нием покоря́ его́ ду́ху,/ стро́потная вся<a type="note" xlink:href="#note124">124</a>
                    оста́вил еси́/ любве́ ра́ди Христа́ своего́ и Небе́снаго приобре́тения.</p>
                <p>
                    <style>Богоро́дичен:</style> Исцели́, Милосе́рдная Ма́ти, неду́гующаго ума́ моего́ душевре́дное омраче́ние/ и озари́ све́том ра́зума Христа́ Твоего́, Всенепоро́чная.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
                </p>
                <p>Лука́вый умертви́ся змий свяще́нными по́двиги твои́ми, преподо́бне Марти́рие,/ те́мже и моля́щимся тебе́ вспомоществу́еши/ разреши́тися от его зло́бы, блаже́нне.</p>
                <p>Отсе́кл еси́ приле́жно серпо́м,/ его́же ви́де Заха́рий серпови́дный,/ стра́сти от души́ твоея́,/ те́мже, приобре́т прему́дрости семена́,/ пожа́л еси́ мно́гих исцеле́ний бога́тныя кла́сы.</p>
                <p>Кре́постию ду́ха, о́тче,/ и тве́рдостию постоя́ннаго ума́ твоего́/ возмо́гл держа́ву вра́жию и си́лу его́ низложи́ти от себе́/ и тем похвалу́ побе́дныя по́чести прия́л еси́, преподо́бне,/ ве́рных осиява́я умы́.</p>
                <p>
                    <style>Богоро́дичен:</style> Пресвята́я Чи́стая,/ Творе́ц устро́и Тя в жили́ще Себе́, Христо́с Бог наш,/ те́мже хода́тайствы Твои́ми изба́ви нас от о́бласти льсти́ваго,/ я́ко да по до́лгу Тя чтим и ублажа́ем.</p>
                <p>
                    <style>Конда́к, глас 8:</style>
                </p>
                <p>Оте́чества, преподо́бне, и всего́ мирска́го мяте́жа/ уклони́тися возжеле́л еси́,/ и, в пусты́ню всели́вся,/ та́мо во блаже́ннем безмо́лвии жесто́кое житие́ показа́л еси́,/ и ча́да послуша́ния и смире́ния в нем возрасти́л еси́./ Сего́ ра́ди, дерзнове́ние стяжа́в ко Святе́й Тро́ице,/ е́же моли́тися, Богоблаже́нне, о нас, ча́дех свои́х, и́хже собра́л еси́,/ и о всех правове́рных, да зове́м ти:/ ра́дуйся, о́тче Марти́рие,/ безмо́лвия пусты́ннаго любителю.</p>
                <p>
                    <style>И́кос:</style>
                </p>
                <p>Возлюби́в, преподо́бне, Христо́вы Боже́ственныя за́поведи/ и возненави́дев плоть и я́же по ней земна́я мудрова́ния,/ прише́л еси́ усе́рднейше в непроходи́мую пусты́ню бла́тную,<a type="note" xlink:href="#note125">125</a>/ и, та́мо всели́вся любве́ ра́ди Христо́вы и душе́внаго обогаще́ния,/ я́ко свети́льник, просия́л еси́ чуде́с дарова́нии:/ ца́рскаго бо сы́на я́ко от сна возста́вил еси́/ и тем царя́ Симео́на<a type="note" xlink:href="#note126">126</a>
                    удиви́л еси́./ Сия́ облобыза́я, ве́рнии, припа́дая, мо́лимся:/ просвети́ о́чи на́ша душе́вныя воспева́ти досто́йно по́двиги твоя́:/ поще́ния, бде́ния, сле́зы и боле́зни,/ изможде́ние те́ла блаже́нныя ра́ди бу́дущия жи́зни,/ ея́же наслажда́яся, моли́ непреста́нно о всех нас.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси.</emphasis>
                </p>
                <p>Проше́д по́двиги по́стныя, о́тче,/ умо́м кре́пким го́рдую вы́ю смири́л еси́,/ Боже́ственным вдохнове́нием и спаси́тельным Богообра́зным подви́жничеством ду́шу твою́ укра́сил еси́, поя́:/ благослове́н Бог оте́ц на́ших.</p>
                <p>Красне́йшее прозябе́ние, о́тче,/ в дому́ Бо́жии произра́сл еси́ ве́рою,/ сугу́бейший плод прине́сл еси́ доброде́тельми,/ те́ми укра́шен, чудесы́ облагоуха́л еси́.</p>
                <p>Просвети́в твое́ се́рдце умиле́нием,/ нача́льник был еси́ свяще́ннейшаго собо́ра, о́тче,/ наказу́я, и уча́, и вся к Бо́жией во́ли приводя́, пою́ще:/ оте́ц на́ших Бо́же, благослове́н еси́.</p>
                <p>
                    <style>Богоро́дичен:</style> Но́во Отроча́ ро́ждшая, Пребезнача́льнаго Сло́ва,/ обетша́вшия ны зело́ грехо́м,/ ве́рныя обнови́ла еси́, Де́во,/ и воспева́ти научи́ла еси́:/ оте́ц на́ших Бо́же, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Богоглаго́ливии о́троцы в пещи́,/ со огне́м пла́мень попира́юще, поя́ху:/ благослови́те, дела́ Госпо́дня, Го́спода.</emphasis>
                </p>
                <p>Насле́дниче Боже́ственных селе́ний, А́нгельски, о́тче, пожи́л еси́;/ тем, со А́нгелы водворя́яся,/ лику́ет в черто́гах Небе́сных со святы́ми дух твой.</p>
                <p>Невозвра́тным умо́м и невозвра́тными стопа́ми, Богому́дре о́тче,/ ше́ствовал еси́, досточу́дне, к Небе́сным селе́нием,/ Ева́нгельскою стезе́ю направля́емь,/ от стро́потных путе́й до конца́ уклони́лся еси́.</p>
                <p>Все́льшеюся в тя благода́тию Свята́го Ду́ха, о́тче Марти́рие,/ благоустроя́еши ду́ши притека́ющих к тебе́:/ лука́вно бо страстьми́ в челове́цех де́йствующии/ нечи́стии ду́си отгоня́еми быва́ют.</p>
                <p>
                    <style>Богоро́дичен:</style> Вода́ еси́ неисчерпа́емая, Деви́це,/ Дщерь Царя́ Небе́снаго,/ от Нея́же вси ве́рнии, пию́ще,/ благода́ти исполня́емся, душе́ю и те́лом освяща́еми.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Устраши́ся всяк слух/ неизрече́нна</emphasis>
                    <emphasis>Бо́жия снизхожде́ния,/ я́ко Вы́шний во́лею сни́де да́же и до пло́ти,/ от Деви́ческаго чре́ва быв Челове́к:/ те́мже Пречи́стую Богоро́дицу, ве́рнии, велича́ем.</emphasis>
                </p>
                <p>Исцеле́ние источа́ет бога́тно честна́я твоя́ ико́на Бо́жиим Ду́хом,/ и стра́сти многовре́менныя исцеля́ет, о́тче, приходя́щих к тебе́,/ и прогоня́ет лука́выя ду́хи лю́тыя,/ и воздвиза́ет ве́рныя восхваля́ти твоя́ све́тлыя по́двиги.</p>
                <p>Я́ко вели́кое со́лнце,/ нам вели́чием по́двиг твои́х возсия́л еси́ в преде́лах страны́ сея́:/ уме́рый бо, преше́л еси́ от све́та к Све́ту, от гро́ба возсия́вшему./ Тем вопие́м ти:/ просвети́ и на́ша помышле́ния, о́тче преподо́бне Марти́рие.</p>
                <p>Те́ло твое́, блаже́нне, терпели́вое, вяза́вшееся вери́гами,/ стра́сти неисце́льныя прикоснове́нием исцеля́ет,/ Бо́гу и Спа́су, тя вельми́ просла́вльшу, о́тче прему́дре и досточу́дне Марти́рие,/ я́ко де́лы твои́ми до́брыми просла́вльшуся, преподо́бне.</p>
                <p>Процве́л еси́ в по́стнических удо́лиях, прехва́льне о́тче наш, я́ко ши́пок многоцве́тен,/ и, я́ко крин, облагоуха́л еси́ со́вести ве́рных доброде́тельми и чудесы́:/ те́мже, преподо́бне, отжени́ от нас стра́сти смердя́щия.</p>
                <p>
                    <style>Богоро́дичен:</style> Просвети́, Чи́стая Де́во,/ се́тующее се́рдце мое́ при́сно преступле́ньми и жите́йскими молва́ми,/ не оста́ви мене́ враго́м бы́ти в ра́дость,/ я́ко да сла́влю Тя и любо́вию пою́, Препе́тая.</p>
                <p>
                    <style>Свети́лен:</style>
                </p>
                <p>Мирска́го пристра́стия, я́ко от скве́рны уклони́лся еси́,/ и хвра́стие страсте́й веле́нием Бо́жиим я́ко огне́м попали́л еси́,/ и а́лчбою плоть свою́ увяди́л еси́, о́тче,/ и Небе́сною сла́вою со А́нгелы обогати́лся еси́:/ те́мже непреста́нно моли́ о нас Христа́ Бо́га, преподо́бне Марти́рие.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Тя Предста́тельницу и́мамы, вси гре́шнии, о Пресвята́я Де́во,/ ты благопреме́нна сотвори́ Сы́на Твоего́/ ма́терними Твои́ми к Нему́ моли́твами.</p>
                <p>
                    <style>На хвали́тех стихи́ры на 4, глас 5: </style>
                </p>
                <p>Преподо́бне о́тче и Богоно́се Марти́рие,/ в жи́зни вре́менней подвиза́вся,/ моли́твою, посто́м и воздержа́нием/ ду́шу свою́ с те́лом очи́стив,/ Ду́ху Пресвято́му прекра́сная оби́тель яви́лся еси́,/ И́же и сла́вна тя, преблаже́нне, соде́ла,/ в чудесе́х же вели́каго свети́льника,/ просвети́вшаго су́щих во мра́це неве́жествия:/ тя я́ко наста́вника мона́хов велему́дренно ублажа́ем.</p>
                <p>Преподо́бне о́тче и Богоно́се Марти́рие,/ ты на Бо́га упова́ние о всем возложи́в,/ це́рковь прекра́сну Святы́я Тро́ицы воздви́гл еси́,/ Бо́гу ти помога́ющу,/ и к сему́ оби́тель че́стну поста́вил еси́ хотя́щим спасти́ся/ и е́же о всех моле́ние приноси́ти ко Влады́це Христу́./ Ему́же моли́ся, преподо́бне,/ пода́ти душа́м на́шим мир и ве́лию ми́лость.</p>
                <p>Преподо́бне о́тче и Богоно́се Марти́рие,/ свети́льника тя стяжа́вше,/ свяще́нную твою́ па́мять восхваля́ем/ и свяще́нными пе́сньми ублажа́ем,/ я́ко нас при́сно назира́еши,/ и от бед и зол огражда́еши,/ и к покая́нию воздвиза́еши./ И ны́не, любо́вию припа́дающе, преподо́бне, мо́лимся/ тобо́ю прия́ти ве́лию ми́лость.</p>
                <p>
                    <style>Слава, глас 6:</style>
                </p>
                <p>Преподо́бне о́тче Марти́рие,/ не дал еси́ сна твои́ма очи́ма,/ ни ве́ждома дрема́ния,/ до́ндеже ду́шу и те́ло от страсте́й свободи́л еси́/ и себе́ Ду́ху Пресвято́му жили́ще угото́вал еси́;/ те́мже Единосу́щныя Тро́ицы уго́дник быв,/ оби́льно благода́ть прия́л еси́,/ избра́нниче Христо́в, преподо́бне Марти́рие,/ моли́ся спасти́ ду́ши на́ша.</p>
                <p>
                    <style>И ны́не, Богоро́дичен:</style> Богоро́дице, Ты еси́ лоза́ истинная:</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на, пе́сни 3-я и 6-я. Апо́стол к Гала́том, зача́ло 213. Ева́нгелие от Луки́, зача́ло 24. Прича́стен: </style>В па́мять ве́чную:</p>
                <p>
                    <strong>Преподобный Мартирий Зеленецкий, </strong>в миру Мина, родился в середине XVI в. в г. Великие Луки, Псковской епархии. Родители умерли, когда ему не было и десяти лет. Его духовным отцом стал священник Благовещенского храма (в иночестве Боголеп). Не захотел и Мина оставаться в миру. Вслед за наставником он удалился в Великолукский Троицкий монастырь и принял ангельский образ с именем Мартирий.
                    </p>
                <p>Семь лет неослабно трудились учитель и ученик во славу Божию. Там преподобному Мартирию было первое явление образа Пресвятой Богородицы Одигитрии-Путеводительницы. Он стал горячо молить Царицу Небесную, чтобы Она указала ему, куда укрыться для совершенного безмолвия.</p>
                <p>По указанию  Божию он удалился в пустынное место за 60 верст от монастыря. В тиши пустыни святой погрузился в пламенную молитву. Великий страх наводили на него бесы, но были посрамлены мужественной верой святого. На предложение своего старца иеромонаха Боголепа Мартирий не пожелал вернуться в монастырь, чтобы не нарушить обет, данный Царице Небесной, а отправился в Смоленск на поклонение чудотворной иконе Божией Матери, Одигитрии. Преподобные Авраамий и Ефрем Смоленские в сонном видении возвестили святому Мартирию волю Божию, что ему предназначено жить в пустыне, «где Бог благословит и Богородица наставит».</p>
                <p>Однажды во сне увидел преподобный Мартирий, будто бы над Тихвином, куда отправился по его совету на молитву об исцелении от тяжелого недуга пред иконой Пречистой Богородицы некий инок Авраамий,— высится огненный столп, на вершине которого сияет икона и к которой он устремляется, чтобы приложиться. Вспомнив это видение светозарного столпа и иконы над Тихвином, преподобный направился в ту обитель, уповая, что Матерь Божия окончательно разрешит его недоумение.</p>
                <p>Инок Авраамий поведал преподобному Мартирию о сокровенной пустыне, над которой ему было видение сияющего Креста Господня. Преподобный Мартирий взял с собой две маленькие иконы — Живоначальной Троицы и Пресвятой Богородицы Тихвинской — и отправился в ту пустыню.</p>
                <p>«Жестоко и многоболезненно» было житие преподобного в пустыне, но ничто не поколебало его решимости претерпеть испытание до конца. В поставленной собственноручно часовенке он удостоился вновь увидеть во сне образ Богоматери.</p>
                <p>Пустыня освятилась жизнью отшельника, и люди, стремившиеся к духовной жизни, стали приходить не только, чтобы назидаться примером преподобного, но и для водворения вместе с ним в подвигах.</p>
                <p>Тогда преподобный построил церковь для совместной молитвы. Так было положено начало обители, получившей впоследствии название Троице-Зеленецкого монастыря или «Зеленой Мартириевой пустыни».</p>
                <p>Благодать Божия воссияла на преподобном. Далеко распространилась слава о его прозорливости и даре исцелений. Там однажды преподобному Мартирию также явилась Сама Матерь Божия. Известный своей ревностью к Церкви Христовой боярин Феодор Сырнов построил на свои средства теплую церковь, освященную в честь Благовещения Пресвятой Богородицы — в память о той первой церкви в Великих Луках, где преподобный начал свой путь к Богу.</p>
                <p>Около 1570 года святой пришел в Новгород, принять от архиепископа сан священства (с 1582 года он был избран братией во игумена Зеленецкой обители, тогда в ней было 12 человек).</p>
                <p>В 1595 году преподобный исцелил в Твери умирающего сына бывшего Касимовского царя Симеона Бекбулатовича, возложив на грудь больному икону Тихвинской Пресвятой Богородицы.</p>
                <p>На пожертвования благодарного Симеона были построены храмы в честь Тихвинской иконы Божией Матери и святителя Иоанна Златоуста — Небесного покровителя исцеленного царевича.</p>
                <p>Достигнув глубокой старости, преподобный ископал могилу, поставил в ней своими руками устроенный гроб и много времени проводил около гроба в молитвах, слезах и Богомыслии.</p>
                <p>Почувствовав час отшествия своего из жизни временной, он умолял своих чад о Господе иметь непоколебимую надежду на Пресвятую Живоначальную Троицу и возложить упование на Матерь Божию, как и он всегда прибегал к Ее покрову. Приобщившись Святых Христовых Таин, он преподал братии благословение, изрек: «Мир всем православным»,— и почил блаженной кончиной праведника, 1 марта 1603 года.</p>
                <p>Тело его было погребено близ церкви Богоматери, в указанном им месте. Затем мощи преподобного Мартирия покоились под спудом в подвальном этаже церкви святого Иоанна Богослова.</p>
                <p>Бывший инок Зеленецкого монастыря Корнилий, впоследствии митрополит Казанский, а затем Новгородский, составил службу и написал житие преподобного Мартирия. Память преподобного Мартирия Зеленецкого, Великолукского, празднуется также 1 марта.</p>
            </section>
            <section>
                <title>
                    <p>В то́йже день 
                        <style>Свята́го великому́ченика во царе́х, Стефа́на Се́рбскаго, и́же в Деча́нех</style></p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>На </style>Го́споди, воззва́х: 
                    <style>стихи́ры на 4, глас 1.</style></p>
                <p>
                    <style>Подо́бен:</style> Небе́сных чи́нов:</p>
                <p>Благоче́стия побо́рника и в царе́х изря́днаго,/ Стефа́на — страда́льца и вене́чника,/ духо́вно соше́дшеся, воспои́м/ и того́ пра́здник соверши́м, любо́вию ра́дующеся.</p>
                <p>Небе́снии ны́не А́нгели торжеству́ют мы́сленно/ в па́мять до́бляго подви́жника/ и, к нам неви́димо сходя́ще,/ осеня́ют, поле́зная да́рующе.</p>
                <p>Му́чеников честны́й собо́р,/ с на́ми совоку́плься, сликовству́ет и торжеству́ет,/ сла́вя и воспева́я Христа́,/ И́же Стефа́на си́це просла́вльшаго.</p>
                <p>
                    <style>Сла́ва, глас 6:</style>
                </p>
                <p>Весна́ нам <style>Днесь</style> в зи́мныя го́ды возсия́/ прииди́те, бра́тие мучениколю́бцы,/ обере́м цве́ты доброде́телей,/ я́же изнесе́ нам Стефа́н, Христо́в учени́к нело́жный,/ и́же да́нный ему́ тала́нт до́бре умно́живый/ и ве́рен яви́ся своему́ Влады́це,/ и и́же я́ко дре́во при исхо́дищих вод/ плод свой даст во вре́мя свое́,/ и нам про́сит от Христа́ Бо́га ве́лию ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Арха́нгельски воспои́м, ве́рнии,/ Небе́сный черто́г и дверь запеча́тану вои́стинну:/ ра́дуйся, Ея́же ра́ди отрасте́ нам Спас всех Христо́с,/ Жизнода́вец и Бог./ Низложи́, Влады́чице, мучи́тели,/ безбо́жныя враги́ на́ша руко́ю Твое́ю, Пречи́стая,/ упова́ние христиа́н.</p>
                <p>
                    <style>На стихо́вне стихи́ры, глас 2.</style>
                </p>
                <p><style>Подо́бен:</style> До́ме Евфра́фов:</p>
                <p>От за́пада со́лнце возсия́,/ зари́ благоче́стия испуща́я —/ Стефа́н, во царе́х му́ченик.</p>
                <p>
                    <style>Стих:</style> Пра́ведник, я́ко фи́никс, процвете́т,/ и я́ко кедр, и́же в Лива́не, умно́жится.</p>
                <p>Се́рбская племена́ вся,/ усе́рдно стеци́теся,/ своего́ засту́пника сла́вяще.</p>
                <p>
                    <style>Стих:</style> Насажде́ни в дому́ Госпо́дни/ во дво́рех Бо́га на́шего процвету́т.</p>
                <p>После́дним си вре́менем,/ ты красота́ показа́лся еси́,/ многострада́льне Стефа́не.</p>
                <p>
                    <style>Сла́ва, глас и подо́бен то́йже:</style>
                </p>
                <p>Го́сподеви предстоя́, сла́вне,/ Его́же возлюби́л еси́,/ твое́ ста́до помина́й.</p>
                <p>
                    <style>И ны́не, Богоро́дичен:</style> 
                </p>
                <p>Богоро́дицу Тя, ве́рнии,/ вси испове́дуем,/ Мари́е Присноде́во.</p>
                <p>
                    <style>Тропа́рь, глас 4 (</style>
                    <emphasis>
                        <style>зри </style>
                    </emphasis>
                    <emphasis>
                        <style>день сей </style>
                    </emphasis>
                    <emphasis>
                        <style>ни́же</style>
                    </emphasis>
                    <style>)</style>
                </p>
                <p>
                    <style>Сла́ва, и ны́не, Богоро́дичен:</style>Е́же от ве́ка:</p>
                <p>
                    <strong/>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>Стихосло́вим Блаже́н муж: 
                    <style>1-й антифо́н, на </style>
                    Го́споди, воззва́х: 
                    <style>стихи́ры на 8, глас 2.</style></p>
                <p>
                    <style>Подо́бен:</style> Ки́ими похва́льными:</p>
                <p>Ки́ими благопохва́льными пе́сньми воспои́м Стефа́на,/ Небе́снаго челове́ка и земна́го А́нгела,/ благоче́стия побо́рника и нече́стия отгони́теля,/ столпа́ непоколеби́маго своему́ оте́честву,/ во бра́нех до́блественнаго и в напа́стех терпели́ваго,/ безчи́нствующих казни́теля стра́шнаго/ и благотеку́щих помо́щника те́плаго,/ и́мже Христо́с да́рует нам ве́лию ми́лость.</p>
                <p>Ки́ими похва́льными венцы́ венча́им Стефа́на,/ Богоразу́мия красоту́, смиренному́дрия высоту́,/ горды́ни низложи́теля, стену́ необори́мую своея́ ему́ оби́тели,/ непобеди́маго страда́льца и втора́го Ио́ва ра́нами,/ бесо́в прогони́теля стра́шнаго/ и А́нгелов сожи́теля сла́внаго,/ и́мже Христо́с нам да́рует ве́лию ми́лость.</p>
                <p>Ки́ими благососта́вными гла́сы возвели́чим Стефа́на,/ высокопа́рнаго орла́ чистото́ю у́мною,/ си́рых помо́щника и вдов пита́теля,/ стра́ждущих уте́шителя и ни́щих служи́теля усе́рдна,/ до́браго строи́теля да́нных ему́ от Бо́га,/ непра́вду возненави́девша и пра́вду предпоче́тшаго,/ и нам от Христа́ прося́ще ве́лию ми́лость.</p>
                <p>Ки́ими добрособра́нными цве́ты увязе́м Стефа́на,/ Христо́ва сосу́да избра́ннаго,/ в не́мже со Отце́м и Ду́хом всели́ся,/ Ио́сифа втора́го в напа́стех/ и в кро́тости Дави́да друга́го,/ Соломо́ну в прему́дрости ра́внаго и Илии́ в ре́вности то́чнаго,/ царе́й о́браз к доброде́тели,/ и к ми́лости наказа́ние изве́стное,/ и́мже Христо́с нам да́рует ве́лию ми́лость.</p>
                <p>
                    <style>Сла́ва, глас 8:</style>
                </p>
                <p><style>Днесь</style> честно́е торжество́ Небе́сная пра́зднуют мы́сленно,/ земна́я к весе́лию созыва́юще/ в па́мять до́бляго подви́жника, Стефа́на терпеливоду́шнаго./ Сей бо всеизря́дный Христо́вых за́поведей храни́тель бысть изве́стнейший,/ не поми́лова тле́ющих ца́рствия/ ра́ди ве́чныя и блаже́нныя вои́стинну жи́зни,/ но расточи́ и даде́ убо́гим/ и му́ченическим венце́м венча́ся:/ Святе́й Тро́ице предстоя́ непосре́дственно,/ смире́ние про́сит ми́рови и грехо́в оставле́ние,/ и́же ве́рою того́ соверша́ющим торжество́.</p>
                <p>
                    <style>И ны́не, Богоро́дичен:</style> Царь Небе́сный:</p>
                <p>
                    <style>Та́же вход. Прокиме́н дне и чте́ния.</style>
                </p>
                <p>Проро́чества Иса́иина чте́ние: Та́ко глаго́лет Госпо́дь: вси язы́цы собра́шася вку́пе: 
                    <style>(</style>
                    <emphasis>
                        <style>зри </style></emphasis>
                    <emphasis>
                        <style>день сей </style>
                    </emphasis>
                    <emphasis>
                        <style>вы́ше</style>
                    </emphasis>
                    <style>)</style>
                </p>
                <p>Прему́дрости Соломо́новы чте́ние: Пра́ведных ду́ши в ру́це Бо́жией, и не прико́снется их му́ка: 
                    <style>(</style>
                    <emphasis>
                        <style>зри </style></emphasis>
                    <emphasis>
                        <style>день сей </style>
                    </emphasis>
                    <emphasis>
                        <style>вы́ше</style>
                    </emphasis>
                    <style>)</style>
                </p>
                <p>Прему́дрости Соломо́новы чте́ние: Пра́ведницы во ве́ки живу́т, и в Го́споде мзда их и попече́ние их у Вы́шняго: 
                    <style>(</style>
                    <emphasis>
                        <style>зри Мине́ю ноября́  </style>
                        6-й день</emphasis>
                    <style>)</style>
                </p>
                <p>
                    <style>На литии́ стихи́ры самогла́сны, глас 1:</style>
                </p>
                <p>За́падная вся, ра́дуйтеся/ и, веселя́щеся, взыгра́йте,/ посреде́ себе́ иму́ще звезду́ незаходи́мую и многосве́тлую,/ со́лнечныя зари́ превосходя́щую,—/ Стефа́на великоимени́таго,/ свята́го ко́рене ветвь многопло́дна и избра́нна,/ и́стиннаго за́поведей Христо́вых де́лателя,/ и́же Христа́ мно́го возлю́бльшаго/ и нам от Него́ прося́ща ве́лию ми́лость.</p>
                <p>Се́рбстии ро́дове вси,/ духо́вно ликовству́юще,/ о́бщую по́льзу восхваля́йте/ в наро́читый день того́ па́мяти./ Посреде́ бо вас израсте́ пе́рвее,/ я́ко шипо́к благово́нный,/ и ны́не посреде́ му́чеников,/ я́ко звезда́ све́тлая, преосиява́ет,/ и нас не оставля́ет я́ко па́стырь до́брый,/ но посеща́ет неви́димо/ и от Спа́са нам да́рует ве́лию ми́лость.</p>
                <p>Восто́чная, за́падным сра́дуйтеся и невысокому́дрствуйте,/ и́бо со́лнце дру́гое зде пресла́вно просия́,/ не к за́падом творя́ тече́ние/ и под земле́ю устремля́яся,/ но к Небе́сем восхо́д име́ет от земли́,/ и невеще́ственным спребыва́я умо́м,/ и я́же отту́ду нам предпосыла́ет лучи́:/ и соблюда́ет, и освяща́ет,/ и от Христа́ нам да́рует ве́лию ми́лость.</p>
                <p>
                    <style>Сла́ва, глас 5:</style>
                </p>
                <p>Востру́бим духо́вною цевни́цею/ в наро́читый день пра́здника на́шего,/ я́же о́крест созыва́юще благочести́вому́дренне,/ с высо́ким пропове́данием и глаго́люще:/ се и́же на земли́ стра́хом ца́рствовавый,/ ны́не на Небесе́х свобо́дно ца́рствует./ Прииди́те, лю́дие, и сему́ поревну́йте/ и, поревнова́вше, после́дуйте де́ланию,/ да и вы подо́бным венце́м приобщи́теся,/ се ми́лостыни сокро́вище пребога́тое;/ прииди́те, стра́ждущии, и приими́те исцеле́ния./ Рука́ бо, я́же тогда́ пе́нязи да́ющая,/ та́яжде и ны́не да́ет исцеле́ния/ теле́сным боле́знем и душе́вным страсте́м./ Бога́тии и ни́щии, здра́вии и немощни́и,/ прише́дше, почерпи́те по ве́ре проше́ния/ от ковче́га свяще́ннаго, я́ко от нетле́нна исто́чника,/ во сла́ву Спа́са и Бо́га,/ прославля́ющаго и́же Того́ прославля́ющих.</p>
                <p>
                    <style>И ны́не, Богоро́дичен, глас то́йже,</style>
                </p>
                <p>Творе́ние Ге́рмана Патриа́рха:</p>
                <p>Востру́бим трубо́ю пе́сней,/ прекло́ншися бо свы́ше Всецари́ца, Ма́ти Де́ва/ благослове́ньми венчава́ет воспева́ющия ю́./ Благове́рнии лю́дие да стеку́тся/ и Ца́рице да воспле́щут в пе́снех, Царя́ ро́ждшей,/ сме́ртию одержи́мыя пе́рвее/ разреши́ти человеколю́бно благоволи́вшаго./ Па́стырие и учи́телие,/ До́браго Па́стыря Пречи́стую Ма́терь, соше́дшеся, восхва́лим:/ све́щник светоза́рный, светоно́сный о́блак,/ Небе́с простра́ннейшую, одушевле́нный киво́т,/ огнезра́чный Влады́чень Престо́л,/ манноприе́мную злату́ю ста́мну,/ заключе́нную Сло́ва дверь./ Всех христиа́н прибе́жище/ пе́сньми Богоглаго́ливыми похваля́юще, си́це рцем:/ пала́то Сло́ва,/ сподо́би смире́нныя ны Небе́снаго Ца́рствия,/ ничто́же бо невозмо́жно хода́тайству Твоему́.</p>
                <p>
                    <style>На</style>
                    <style>стихо́вне стихи́ры, глас 4.</style>
                </p>
                <p><style>Подо́бен:</style> Я́ко до́бля:</p>
                <p>Я́ко тве́рда адама́нта, всеблаже́нне Стефа́не,/ соше́дшеся <style>Днесь</style>, восхваля́ем тя:/ я́ко напа́сти претерпе́в,/ и смерть подъя́л еси́ непра́ведную,/ я́ко да двои́м да́ром сподо́бит тя Христо́с,/ Его́же возлюби́л еси́,/ ца́рской диади́ме и венцу́ му́ченическому.</p>
                <p>
                    <style>Стих:</style> Пра́ведник, я́ко фи́никс, процвете́т/ и я́ко кедр, и́же в Лива́не, умно́жится.</p>
                <p>Я́ко у́тро светле́йшее,/ терпе́ния све́тлостию, достосла́вне, показа́лся еси́./ Те́мже и стека́ются архиере́и и свяще́нницы,/ и́ноцы и мирсти́и, бога́тии и ни́щии,/ ковче́гу припа́дающе святы́х твои́х моще́й,/ освяще́ние прие́млюще.</p>
                <p>
                    <style>Стих:</style> Насажде́ни в дому́ Госпо́дни,/ во дво́рех Бо́га на́шего процвету́т.</p>
                <p>И́ов дре́вле на восто́це,/ сла́вен и имови́т,<a type="note" xlink:href="#note127">127</a>/ Богочте́ц и пра́веден и му́чеников нача́ло,/ но и Стефа́н на за́паде/ сла́вою и бога́тством нетле́нным,/ я́ко во́ин всех Царя́ и страда́льцев исполне́ние.</p>
                <p>
                    <style>Сла́ва, глас 3:</style>
                </p>
                <p>Прииди́те, празднолю́бных составле́ния,/ прииди́те, и лик соста́вим:/ прииди́те, венча́ем пе́сньми/ венце́в тезоимени́таго Стефа́на,/ того́ ревну́юще и́же к Бо́гу любви́/ и терпе́ние похваля́юще./ Вои́стинну бо до конца́ претерпе́ в зако́не Госпо́дни/ и ну́ждную подъя́т смерть рука́ми уби́йственными,/ и к нему́ возопии́м:/ многострада́льне и преблаже́нне,/ оби́тель, ю́же возлюби́л еси́,/ в не́йже честны́м твои́м моще́м ста́ти изволи́л еси́,/ и ста́до, е́же собра́л еси́,/ сохраня́й и покрыва́й,/ я́ко име́я ко Христу́ дерзнове́ние.</p>
                <p>
                    <style>И ны́не, Богоро́дичен:</style> 
                </p>
                <p>Без се́мене от Боже́ственнаго Ду́ха/ во́лею же О́тчею зачала́ еси́ Сы́на Бо́жия,/ от Отца́ без ма́тере пре́жде век су́ща,/ нас же ра́ди, из Тебе́ без отца́ бы́вша,/ пло́тию родила́ еси́/ и Младе́нца мле́ком пита́ла еси́./ Те́мже непреста́й моли́ти/ изба́витися от бед душа́м на́шим.</p>
                <p>
                    <style>Тропа́рь, глас 4:</style>
                </p>
                <p>В терпе́нии добрострада́льных по́двиг твои́х/ многообра́зныя ра́ны претерпе́л еси́,/ и по кончи́не свое́й/ вене́ц от Бо́га с му́ченическими ли́ки восприе́млеши,/ и в земли́ кро́тких досто́йно водворя́ешися, блаже́нне,/ о нас Христа́ Бога́ моли́/ дарова́ти душа́м на́шим ве́лию ми́лость.</p>
                <p>
                    <style>Ин Тропа́рь, глас 4:</style>
                </p>
                <p>Ца́рство, е́же на земли́ до́бре окормля́я, страда́льче,/ и, багряни́цу нося́, смире́нно стяжа́л еси́ мудрова́ние,/ ни́щих посеща́я и сим хлеб раздробля́я,/ тем Пребоже́ственная Тро́ица/ Ца́рствия ку́пно и му́ченичества венце́м увязе́ ти.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-м стихосло́вии седа́лен, глас 1.</style>
                </p>
                <p><style>Подо́бен:</style> Ка́мени запеча́тану:</p>
                <p>Ра́ка твой, свя́те, други́й бысть Силоа́м,/ и́же ве́рою приходя́щим разли́чных неду́гов исцеле́ния то́чит./ Сего́ ра́ди Се́рбская племена́ вся в па́мяти твое́й ра́дуются/ и во хвале́нии зову́т тебе́:/ сла́ва Просла́вльшему тя,/ сла́ва Венча́вшему тя,/ сла́ва Де́йствующему тобо́ю пресла́вная.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ма́терь Тя Бо́жию све́ми вси Де́ву вои́стинну, и по Рождестве́ я́вльшуюся,/ и́же любо́вию прибега́ющии к Твое́й бла́гости,/ Тебе́ бо и́мамы, гре́шнии, предста́тельство,/ Тебе́ стяжа́хом в напа́стех спасе́ние, Еди́ну Всенепоро́чную.</p>
                <p>
                    <style>По 2-м стихосло́вии седа́лен, глас 4.</style>
                </p>
                <p><style>Подо́бен:</style> Удиви́ся Ио́сиф:</p>
                <p>Удиви́шася А́нгели, па́че есте́ственное зря́ще, на тебе́ быва́емо,/ от ца́рствия преходя́ща в Небе́сная Ца́рствия:/ ужасо́шася бе́сове, венцено́сца тя ви́дяще,/ его́же бо мня́ху страда́ньми низложи́ти,/ сим посра́мльшеся, падо́ша,/ И́же сего́ тогда́ укрепи́вый, просвети́ ду́ши на́ша.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Удиви́ся Ио́сиф, е́же па́че естества́ зря, и внима́ше мы́слию,/ и́же на руно́ дождь, в безсе́менном зача́тии Твое́м, Богоро́дице,/ купину́, огне́м неопали́мую, жезл Ааро́нов прозя́бший,/ и, свиде́тельствуя, обру́чник Твой и храни́тель свяще́нником взыва́ше:/ Де́ва ражда́ет и по Рождестве́ па́ки Де́вою пребыва́ет.</p>
                <p>
                    <style>По полиеле́и седа́лен, глас 3.</style>
                </p>
                <p>
                    <style>Подо́бен:</style> Красоте́ де́вства:</p>
                <p>Кра́сен оте́честву твоему́ и вселе́нней благоцвету́щ,/ вои́стинну цвет показа́лся еси́:/ о́чи всех у́мныя и серде́чная привлача́ разуме́ния к добро́те твои́х исправле́ний./ Те́мже удивля́еми, от усе́рдия зове́м ти:/ ра́дуйся, Деча́ном похвало́ нело́жная.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Красоте́ де́вства Твоего́ и пресве́тлой чисто́те Тво́ей Гаврии́л, уди́влься,/ вопия́ше Ти, Богоро́дице:/ ку́ю Ти похвалу́ принесу́ досто́йную?/ Что же возымену́ю Тя?/ Недоумева́ю и ужаса́юся,/ те́мже, я́ко повеле́н бых, вопию́ Ти:/ ра́дуйся, Благода́тная.</p>
                <p>
                    <style>Степе́нна, 1-й антифо́н 4-го гла́са. Проки́мен, глас 4: </style>Возвесели́тся пра́ведник о Го́споде/ и упова́ет на Него́. 
                    <style>Стих:</style> 
                    Услы́ши, Бо́же, глас мой: 
                    <style>Ева́нгелие от Луки́, зача́ло 63.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Дне́сь Це́рковь озаря́ется страстоте́рпца луча́ми/ и, я́ко цве́ты, украша́ема,/ в весе́лии хва́лится, я́сным гла́сом веща́ющи:/ такова́ моя́ рожде́ния,/ такови́ моего́ чре́ва сы́нове./ И́хже породи́х креще́нием,/ воспита́х же млеко́м благоче́стия/ и му́ченики соде́лах и́стинны:/ да моля́тся о вселе́нней ко Го́споду.</p>
                <p>
                    <style>И́на стихи́ра, глас 6, </style>
                </p>
                <p>
                    <style>из кано́на моле́бнаго, по Ева́нгелии:</style>
                </p>
                <p><style>Днесь</style> за́падная страна́ весели́тся,/ мощми́ твои́ми кра́сящися,/ и мы, раби́ твои́, сия́ объе́млюще,/ от души́ вопие́м ти:/ уго́дниче Христо́в и предста́телю те́плый Стефа́не,/ не премолчи́ о нас, моля́ся ко Го́споду.</p>
                <p>
                    <style>Кано́н Богоро́дицы на 6, гласа́ 2-го, и свята́го 2 кано́на на 8.</style>
                </p>
                <p>
                    <style>Кано́н свята́го, его́же краегране́сие:</style>
                </p>
                <p>Но́вому му́ченику но́ву приношу́ да́ра пе́снь.</p>
                <p>
                    <style>Глас 1.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Твоя́ победи́тельная десни́ца/ Боголе́пно в кре́пости просла́вися./ Та бо, Безсме́ртне,/ я́ко всемогу́щая проти́вныя сотре́,/ изра́ильтяном путь глубины́ новосоде́лавшая.</emphasis>
                </p>
                <p>Новоявле́нна, я́ко со́лнце,/ изнесе́ тя за́падная страна́ заря́ми светолу́чными, Стефа́не,/ концы́ осиява́юща и та́йно просвеща́юща/ Го́сподеви побе́дную песнь пою́щих.</p>
                <p>О́чи стяжа́в у́мныя лише́нием чу́вственных,/ и ны́не зри́ши я́сно, я́же о́ко не ви́де, по апо́столу,/ и на се́рдце челове́ку не взы́доша,/ я́же тебе́ да́де Христо́с, Того́ возлю́бльшему.</p>
                <p>Вои́стинну, — рече́ Соломо́н, — па́мять пра́веднаго с похвала́ми:/ се бо ны́не собра́шася разли́чных язы́к ро́дове,/ хвала́ми венчава́юще Стефа́нов верх нетле́нный.</p>
                <p>Очи́стив ум и се́рдце/ и ду́шу свобо́дну соде́лав, сла́вне,/ был еси́ сосу́д избра́нный, досто́ин Бо́жия посеще́ния./ Те́мже и, прише́д, Христо́с/ с Отце́м и Ду́хом оби́тель в тебе́ сотвори́.</p>
                <p>
                    <style>Богоро́дичен:</style> Гора́ высока́, ю́же ви́де Дании́л,/ от нея́же ка́мень отсече́ся, му́жеских рук кроме́,/ Тебе́ прообразова́, Богоро́дице./ Без му́жа бо нам пло́тию породила́ еси́ Емману́ила.</p>
                <p>
                    <style>Ин кано́н, моле́бный, глас 8, свято́му Стефа́ну Деча́нскому.</style>
                </p>
                <p>
                    <style>Песнь 1 </style>
                </p>
                <p>
                    <style>Ирмо́с:</style> 
                    <emphasis>Воду прошед:</emphasis>
                </p>
                <p>Мно́гими одержи́ми напа́стьми,/ к тебе́ прибега́ем, сла́вне, о Христо́в во́ине Стефа́не,/ от наше́дших нас скорбе́й сохрани́.</p>
                <p>Бу́ря вели́ка и мяте́ж врага́ злонача́льнаго/ на нас, свя́те, подви́жися,/ но, я́ко име́яй дерзнове́ние я́ко великоимени́т,/ сего́ низложи́ шата́ния.</p>
                <p>На це́рковь твою́ и ста́до, ю́же созда́ и собра́,/ я́ко ски́мны ры́кающе, напа́сти устреми́шася,/ и́хже посрами́ до конца́.</p>
                <p>
                    <style>Богоро́дичен:</style> Неду́гующа те́лом и душе́ю,/ посеще́ния Боже́ственнаго и промышле́ния от <style>Тебе</style>́ сподо́би, Еди́на Богома́ти/ я́ко Блага́я, Блага́го же Роди́тельница.</p>
                <p>
                    <style>Катава́сия по уста́ву.</style>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Еди́не ве́дый челове́ческаго существа́ не́мощь</emphasis>
                    <emphasis>/ и ми́лости́вно в не вообра́жся,/ препоя́ши мя с высоты́ си́лою,/ е́же вопи́ти Тебе́, Святы́й:/ одушевле́нный хра́ме, неизрече́нныя сла́вы Твоея́, Человеколю́бче.</emphasis>
                </p>
                <p>Млеко́ ссав прему́дрости, от ю́ностнаго, блаже́нне, во́зраста/ и в стра́се Бо́жии поуча́яся при́сно,/ преплы́л еси́ жития́ пучи́ну, Христа́ име́я Ко́рмчия,/ И́же и наста́ви тя в Небе́сная блага́я приста́нища.</p>
                <p>Уче́нию внима́я Ева́нгельскому, пребога́те, блажа́щему ми́лостивыя,/ ми́лостив был еси́ и кро́ток,/ те́мже и поми́лован быв,/ зе́млю насле́довал еси́, кро́тким уготова́нную.</p>
                <p>Моли́твами приле́жными привле́кл еси́ Уте́шителя,/ И́же и, всели́вся в чи́стую твою́ ду́шу,/ светови́дна всего́ тя соде́ла,/ стра́шна же и чу́дна всем и́же о́крест царе́м в на́шу похвалу́ и торжество́.</p>
                <p>Устыде́ся твои́х слове́с Боговеща́нных и прему́дрых/ самоде́ржец Гре́ческий и собо́р святи́тельский,/ не терпя́ше бо зре́ти злосла́вныя,/ я́ко во́лки, посреде́ ста́да благочести́вых.</p>
                <p>
                    <style>Богоро́дичен:</style> Рече́ Боже́ственный Иезекии́ль:/ и бу́дет дверь затворе́на./ Сие́ на Тебе́ испо́лнися, Влады́чице,/ вни́де бо несказа́нно в Тя О́тчее Сло́во/ и ми́рови яви́ся из Тебе́ пло́тию,/ Де́ву Тя сохрани́в во обои́х.</p>
                <p>
                    <style>Ин. Песнь 3</style>
                </p>
                <p>
                    <style>Ирмо́с:</style> 
                    <emphasis>Небе́снаго кру́га:</emphasis>
                </p>
                <p>Ца́рствия нося́ диади́му, Ду́ха нището́ю обогати́ся,/ тем и Ца́рство Небе́сное дарова́ся ти,/ но не пре́зри ста́да твоего́ гла́сы,/ ны́не в печа́ли мне су́щу, тобо́ю хва́лимся.</p>
                <p>Ди́вно житие́ твое́, блаже́нне, и пресла́вно терпе́ние,/ и чудеса́ достосла́вна, я́же святы́я твоя́ мо́щи соде́лаша,/ мно́зи бо твоего́ ста́да ра́тницы<a type="note" xlink:href="#note128">128</a>
                    тобо́ю пра́ведно казни́шася.</p>
                <p>Мгла́ страсте́й ум наш покрыва́ет, к све́ту зре́ти не оставля́я,/ но на тя наде́емся, Стефа́не,/ от Бо́га да́ти нам просвеще́ние и спасе́ние.</p>
                <p>
                    <style>Богоро́дичен:</style> Лю́тыми неду́ги и боле́зненными страстьми́ истяза́ему, Де́во,/ Ты ми помози́:/ исцеле́ний бо неоску́дное Тя зна́ю сокро́вище, неиждива́емое.</p>
                <p>
                    <style>Конда́к, глас 3:</style>
                </p>
                <p>В царе́х благоче́стно пожи́в/ и страда́ния путь проше́д, веледу́шне,/ и страда́льцем равноче́стен вене́чник яви́лся еси́,/ и це́рковь твоя́ прославля́ет тя сла́вно,/ святы́ми благоуха́нными мощми́ твои́ми освяща́ема,/ те́мже почита́ем и та́йно вопие́м ти:/ от бед изба́ви нас моли́твами твои́ми, свя́те.</p>
                <p>
                    <style>Седа́лен, глас 8.</style>
                </p>
                <p>
                    <style>Подо́бен:</style> Прему́дрости сло́ва:</p>
                <p>Прему́дрости рачи́тель быв и сокро́вище доброде́телей,/ отону́дуже и поче́рпл еси́ Боже́ственная разуме́ния/ и, о тле́ющих нераде́в, нетле́нным внима́л еси́./ Те́мже и, я́же возлюби́в сия́, по кончи́не насле́довал еси́,/ прие́мля досто́йныя мзды́ де́ланием от правосудя́щаго вся про́мысла./ Сего́ ра́ди вопие́м ти:/ моли́ Христа́ Бо́га грехо́в оставле́ние дарова́ти/ покланя́ющимся ве́рою святы́м моще́м твои́м.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Помышля́ю суд и бою́ся истяза́ния,/ трепе́щу стра́шныя и ужа́сныя му́ки,/ огня́ боле́зни, тьмы же и та́ртара./ Увы́! что́ сотворю́, студ ка́ко претерплю́?/ егда́ Кни́ги отве́рзутся и дея́ния облича́тся./ Сего́ ра́ди припа́даю Ти, Богоро́дице Пречи́стая,/ тогда́ предста́ни ми, нужды́ о́ныя изыма́ющи,/ Тебе́ бо и́мамы прибе́жище, Влады́чице.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Го́ру Тя, благода́тию Бо́жиею приосене́нную,/ прозорли́выма Авваку́м усмотри́в очи́ма,/ из Тебе́ изы́ти Изра́илеву провозглаша́ше Свято́му/ во спасе́ние на́ше и обновле́ние.</emphasis>
                </p>
                <p>Челове́к у́бо Стефа́н по естеству́,/ но па́че челове́ка ре́вностию, я́коже други́й Илия́,/ казня́ нечести́выя и снабдева́я правосла́вныя,/ ерети́ков же ча́да, я́ко душегу́бныя во́лки, от свои́х преде́л отгоня́ет.</p>
                <p>Е́же у́бо по о́бразу до́бре соблюде́ Стефа́н вои́стинну,/ но и е́же по подо́бию в такове́м пла́вании жития́ на́шего мо́ри:/ ум бо влады́ку страсте́м устро́и, зовы́й с весе́лием души́:/ сла́ва си́ле Твое́й, Го́споди.</p>
                <p>Ниже́ скорбь, ни теснота́, ниже́ заточе́ние многоле́тное,/ ни избоде́ние<a type="note" xlink:href="#note129">129</a>
                    оче́с твое́ возмого́ша поколеба́ти от Влады́ки жела́ние,/ но пребы́л еси́ неизме́нен, зовы́й с весе́лием:/ сла́ва си́ле Твое́й, Го́споди.</p>
                <p>Име́я ко Влады́це Твоему́, великому́чениче, дерзнове́ние,/ вселе́нней мир испроси́,/ твоего́ оте́чества хору́гвы укрепи́ на ва́рвары безбо́жныя/ и тишину́ да́руй твои́м лю́дем,/ и́бо и с на́ми егда́ был еси́,/ ми́рно устрое́ние на́ше име́яше жи́тельство.</p>
                <p>
                    <style>Богоро́дичен:</style> Изобразова́ше иногда́ дре́вняго Изра́иля в Чермне́м проше́ствие/ Твое́ непостижи́мое Рождество́,/ я́коже бо он немо́кренными стопа́ми про́йде бе́здну морску́ю:/ та́ко и Христо́с, Де́во, без се́мене от пречи́стых Твои́х кро́вей произы́де.</p>
                <p>
                    <style>Ин. Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди:</emphasis>
                </p>
                <p>Царь и му́ченик быв,/ зри́тель ны́не бысть неизрече́нным,/ иде́же и нас помина́й.</p>
                <p>Враг и ра́тник ро́да на́шего/ прило́ги и се́ти простира́ет,/ нас погуби́ти наде́яся.</p>
                <p>Хва́лимся ра́кою моще́й твои́х и красу́емся, Стефа́не,/ любо́вию целу́юще и прие́млюще исцеле́ния.</p>
                <p>
                    <style>Богоро́дичен:</style> Наде́жду, и утвержде́ние, и спасе́ния сте́ну недви́жиму/ иму́ще Тя, Всепе́тая,/ неудо́бства вся́каго избавля́емся.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Просвети́вый сия́нием прише́ствия Твоего́, Христе́,/ и освети́вый Кресто́м Твои́м ми́ра концы́,/ сердца́ просвети́ све́том Твоего́ Богоразу́мия/ правосла́вно по́ющих Тя.</emphasis>
                    <emphasis/>
                </p>
                <p>К ца́рствия о́бласти и учи́тельства дар приложи́ся тебе́:/ веща́я бо поле́зная, всех сердца́ привле́кл еси́ к ве́ре и́стинней/ и плодоно́сных показа́в./ И, я́ко сотвори́в и научи́в,/ вели́к обре́лся еси́ во Царствии Небе́снем.</p>
                <p>У́жас объе́млет мя слы́шаща непра́ведныя ти сме́рти о́бразы,/ но ра́дость прие́млет мя, честны́я твоя́ мо́щи зря́ща./ Вои́стинну бо, по вели́кому апо́столу,/ недосто́йна страда́ния ны́нешняго вре́мене ко откры́вшейся сла́ве на тебе́.</p>
                <p>Не был еси́ ме́нший ве́рою и жела́нием Боже́ственным Симео́на и Са́ввы,/ свяще́нных и Богоно́сных твои́х оте́ц,/ но си́ми у́бо и и́неми доброде́тельми подо́бен им был еси́,/ превозше́л же еси́ тех и́менем и венце́м му́ченическим.</p>
                <p>О́чи всех ни́щих на тя упова́ху,— я́коже к Бо́гу рече́ Дави́д,—/ и ты дая́л еси́ пи́щу им я́ко Бо́жий служи́тель пред очи́ма Госпо́днима./ Те́мже и насле́довал еси́, блаже́нне, угото́ванное ми́лостивым Ца́рствие.</p>
                <p>
                    <style>Богоро́дичен:</style> Гора́ Сина́йская дре́вле/ о́браз показа́ непостижи́маго Твоего́ Рождества́ законода́вцу в купине́,/ и́бо огнь та́мо не опали́ купину́,/ ниже́ зде, Богороди́тельнице, Огнь Божества́ Твою́ Боговмести́мую утро́бу.</p>
                <p>
                    <style>Ин. Песнь 5</style>
                </p>
                <p>
                    <style>Ирмо́с:</style> 
                    <emphasis>Просвети́ нас:</emphasis>
                </p>
                <p>Просвети́ нас моли́твами твои́ми, свя́те,/ Све́ту бо предстои́ши Трисо́лнечному,/ и смири́ ста́до твое́.</p>
                <p>Даря́ устраши́л еси́, и кня́зя низложи́л еси́,/ и ны́не твое́ ста́до ра́тующих низложи́.</p>
                <p>Бе́сове убоя́шася, Стефа́не, тобо́ю посра́мленны,/ и ны́не честны́ми твои́ми моща́ми прого́нятся.</p>
                <p>
                    <style>Богоро́дичен:</style> Исцели́, Чи́стая, души́ моея́ неможе́ние,/ посеще́ния Твоего́ сподо́бльшая,/ и здра́вие моли́твами Твои́ми пода́ждь ми.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Обы́де нас после́дняя бе́здна,/ несть избавля́яй:/ вмени́хомся, я́ко о́вцы заколе́ния./ Спаси́ лю́ди Твоя́, Бо́же наш,/ Ты бо кре́пость немощству́ющих и исправле́ние.</emphasis>
                </p>
                <p>Во бра́нех до́блествен бы́л еси́,/ сопроти́вных побежда́я не щито́м, ни копие́м,/ не на лук бо тво́й упова́л еси́ когда́, но честны́х рук воздея́нием,/ я́коже Моисе́й Амали́ка в пусты́ни,/ и моли́твою го́рдых низлага́л еси́.</p>
                <p>Ублажи́ша тя ца́рие, благослови́ша святи́телие,/ слы́шаше пресла́вная твоя́ исправле́ния:/ о́браз бо и надписа́ние к доброде́тели стяжа́ша тя./ И ны́не, ве́рою приходя́ще, честны́м стопа́м покланя́ются.</p>
                <p>Прине́слся еси́, же́ртва непоро́чная,/ нас ра́ди Поже́ршемуся серде́чною чисто́тою и незло́бием:/ и всесожже́ние и́стинно, свя́то и одушевле́нно му́ченическим исхо́дом,/ заколе́ние соверше́нно Бо́гови.</p>
                <p>Ра́зжже́ние стрелы́ неви́димаго стрельца́, тебе́ прирази́вшееся, Стефа́не,/ погаси́л еси́ благода́рственным терпе́нием и неде́йственна показа́л еси́,/ де́лы нас науча́я, терпе́нием того́ ко́зни побежда́ти.</p>
                <p>
                    <style>Богоро́дичен:</style> О́брази подоба́ше пе́рвее пречи́стому Твоему́ написа́тися Рождеству́,/ е́же и предвозвести́ и́же при Но́и ковче́г:/ я́коже бо он, Богороди́тельнице, от пото́па сохрани́ оста́нок ро́да,/ си́це и сие́ от пото́па грехо́внаго спасе́ челове́чество.</p>
                <p>
                    <style>Ин. Песнь 6</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́:</emphasis>
                </p>
                <p>Да́ры принося́ Го́сподеви,/ ми́лостыню и правосу́дие, ве́ру и незло́бие, наде́жду же и любо́вь,/ и́же и просла́ви тя сла́вою нетле́нною.</p>
                <p>Чи́сто се́рдце соблюда́я/ и по́мысл непленя́ем в тле́нных и настоя́щих,/ те́мже и ста́ду твоему́ к Бо́гу бысть хода́тай.</p>
                <p>Венце́м земна́го ца́рствия венча́ся пе́рвее, Стефа́не,/ ны́не же, треблаже́нне,/ Небе́снаго Ца́рствия венце́м от Христа́ увязе́ся.</p>
                <p>
                    <style>Богоро́дичен:</style> На одре́ ны́не немощству́яй лежу́,/ и несть исцеле́ния пло́ти моея́,/ но Бо́га, и Спа́са ми́ру, и Изба́вителя неду́гов ро́ждшая,/ Тебе́ молю́ся, Благо́й:/ от тли неду́г возста́ви мя.</p>
                <p>
                    <style>Конда́к, глас 4.</style>
                </p>
                <p>
                    <style>Подо́бен:</style> Вознесы́йся:</p>
                <p>Друга́го Константи́на стяжа́ тя Це́рковь благоче́стием, блаже́нне,/ и кро́тостию, пра́вдою и ми́лостынями,/ но и великому́ченика и страда́льца и́стинна./ Те́мже и, тобо́ю кра́сящися, вопие́т:/ Стефа́н мне похвала́ и утвержде́ние.</p>
                <p>
                    <style>И́кос:</style>
                </p>
                <p>До́брый Влады́ка, Бог и Созда́тель,/ я́коже в при́тчи Ева́нгельской рече́/ о де́лателех виногра́да того́ за́поведей спаси́тельных,/ коего́ждо во свое́ вре́мя де́лавша и мзду прие́мша,/ изнесе́ ны́не во еди́нона́десятый час к концу́ ле́том/ и в са́мое соверше́ние ты́сящам вели́каго/ сего́ му́ченика и царя́,/ своему́ оте́честву непоколеби́мое забра́ло, и свое́й оби́тели, неруши́мую стену́/ и гри́вну всезлату́ю Це́ркви,/ ю́же и нося́щи, с на́ми зове́т единогла́сно:/ Стефа́н мне похвала́ и утвержде́ние.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Тебе́, у́мную, Богоро́дице, пещь/ разсмотря́ем, ве́рнии:/ я́коже бо о́троки спасе́ три превозноси́мый,/ мир обнови́, во чре́ве Твое́м всеце́л,/ хва́льный отце́в Бог и препросла́влен.</emphasis>
                    <emphasis/>
                </p>
                <p>Иису́с Нави́н иногда́ А́нгела ви́де,/ повелева́юща ему́ изу́ти сапо́г но́гу своею́,/ ме́сту бо, — глаго́лаше, — свя́ту бы́ти,/ ты́ же, всеблаже́нне, Никола́я ви́дел еси́ вели́каго,/ пло́ти совлещи́ся повелева́юща и в земли́ святе́й присели́тися.</p>
                <p>Нощна́я твоя́ хожде́ния и я́же о ка́мень ча́стая претыка́ния,/ я́же подъя́л еси́, ни́щия посеща́я,/ ле́ствицы тебе́ устро́ишася и степе́нь к Небе́сным/ и́миже к Само́му Бо́гу дости́гл еси́, Того́ десни́цею венчава́емь.</p>
                <p>Обои́ у́бо на тебе́ венцы́, блаже́нне, стеко́шася,/ ца́рствия ку́пно и му́ченичества:/ обои́х бо чин соблю́л еси́./ Те́мже царе́й еси́ похвала́ и му́чеников красота́,/ своея́ же оби́тели звезда́ многосве́тлая.</p>
                <p>Широта́ земли́ и долгота́ со мно́гих язы́к ро́довы тебе́ вве́рися от Бо́га,/ от заточе́ния призва́вшаго тя,/ ю́же и соблю́л еси́ до́бре во благоче́стии и в зако́нех пра́ведных./ Те́мже и мзду прия́л еси́ досто́йную.</p>
                <p>
                    <style>Богоро́дичен:</style> Роди́выйся Соприсносу́щен Бо́гу и Отцу́, Бог Сло́во, Богоро́дице,/ и с на́ми Бог Челове́к Тобо́ю сни́де к на́шему смире́нию,/ свобожда́я от кля́твы пра́дедния:/ Тебе́ бо ви́де Иа́ков ле́ствицу, до Небе́с дося́жущу.</p>
                <p>
                    <style>Ин. Песнь 7</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше:</emphasis>
                </p>
                <p>Ца́рствия насле́дниче и великому́чениче Стефа́не, вене́чниче,/ Ца́рствию нас Небе́сному сподо́би,/ муче́ния избавля́я.</p>
                <p>Симео́ну земно́му и Са́вве свяще́ннейшему/ житие́ и имени́тая печа́ть показа́ся,/ яви́шася бо мо́щи твоя́ луч со́лнечных светле́йше.</p>
                <p>Име́я дерзнове́ние, я́ко пра́ведно ца́рствовав/ и непра́ведно пострада́в,/ ста́ду твоему́ от Бо́га проси́ смире́ния.</p>
                <p>
                    <style>Богоро́дичен:</style> Теле́сныя сла́бости и душе́вныя неду́ги, Богороди́тельнице,/ любо́вию приступа́ющих к кро́ву Твоему́, Де́во, исцели́ти сподо́би,/ Спа́са Христа́ нам ро́ждшая.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те вся дела́ Госпо́дня Го́спода,/ по́йте и превозноси́те во вся́ ве́ки.</emphasis>
                </p>
                <p>Устне́ у́бо дви́жа и ру́це в моли́твах воздева́я,/ о́чи же Госпо́дни призира́ху, и Того́ у́ши моли́тву послу́шаху,/ и хоте́ния твоя́ блага́я пресла́вно соверша́хуся.</p>
                <p>Дар че́стен вои́стинну принесе́ тя Го́сподеви благоро́дное твое́ оте́чество/ па́че даро́в А́велевых и жертв Но́евых:/ на всяк бо день сокруше́нием ду́ха же́ртва был еси́ Созда́телю.</p>
                <p>Ага́рянская ча́да, блаже́нне, под но́ги господа́м на́шим подложи́:/ се бо часть достоя́ния твоего́ без ве́сти тща́тся сотвори́ти,/ но, предвари́в, досто́йною накажи́ ка́знию.</p>
                <p>Разшири́ша уста́ свои́, я́ко зве́рие,/ спеша́ще твое́ поглоти́ти оте́чество, измаили́те безбо́жнии:/ си́лою у́бо твое́ю сих низложи́.</p>
                <p>
                    <style>Богоро́дичен:</style> Иса́ия ви́де Тя клещу́ у́гля Божестве́ннаго/ проро́ческима, Отрокови́це, очи́ма,/ того́ устна́м каса́ющася и грехи́ оставля́юща,/ и́бо из Тебе́ Бог вочелове́чися, ми́ра грехо́в оставле́ние.</p>
                <p>
                    <style>Ин. Песнь 8</style>
                </p>
                <p>
                    <style>Ирмо́с:</style> 
                    <emphasis>Царя́ Небе́снаго:</emphasis>
                </p>
                <p>В черто́зех мы́сленных я́ко великому́ченик водворя́яся и лику́я,/ помина́й рабы́ свои́,/ нас, моля́щих тя, Стефа́не.</p>
                <p>Ми́ра красота́ жесто́ка и приско́рбна,/ в мы́сли сей поуча́яся, сла́вне,/ те́мже красото́ю вои́стинну оде́я тя Влады́ка нетле́нною.</p>
                <p>Дави́ду возлю́бленному и свиде́тельствованному от Бо́га/ ревни́тель показа́ся ве́рою и напа́стьми,/ но ты велича́йши креще́нием и муче́нием.</p>
                <p>
                    <style>Богоро́дичен:</style> Напа́стей Ты прило́ги отгоня́еши и страсте́й нахо́ды, Де́во,/ те́мже Тя пое́м во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>О́браз чи́стаго Рождества́ Твоего́/ огнепали́мая купина́ показа́ неопа́льная,/ и ны́не на нас напа́стей свире́пеющую угаси́ти, мо́лимся, пещь:/ да тя, Богоро́дице, непреста́нно велича́ем.</emphasis>
                </p>
                <p>А́ще и от нас преста́влен был еси́ я́коже Илия́,/ но нам оста́вил еси́ святы́я твои́ мо́щи, я́коже ми́лоть честне́йшую:/ и́миже нас, страда́льче, покрыва́й от вся́каго вре́да душетле́ннаго.</p>
                <p>Па́че зла́та и топа́зия ра́ка моще́й твои́х нам яви́ся,/ па́мять же твоя́ сла́вная па́че со́та медо́внаго горта́нем на́шим услади́ся,/ в не́йже нас осиява́ют А́нгели, с тобо́ю сходя́ще.</p>
                <p>Ю́же жела́хом па́мять светоно́сную твою́/ и сладча́йшую прия́хом и облобыза́хом/ и мо́лимся, блаже́нне:/ твои́м ко Христу́ дерзнове́нием сохраня́й и спаса́й ста́до твое́.</p>
                <p>Сию́ ю́же стяжа́л еси́ оби́тель, ю́же возлюби́л еси́/ и ю́же многоусе́рдне украси́л еси́, Стефа́не,/ и ны́не мощми́ твои́ми просла́вил еси́/ и ста́до, е́же в ней, моли́твами твои́ми окормля́еши.</p>
                <p>Не и́мамы ина́го к Бо́гу хода́тая,/ и́же твоея́ оби́тели и́ноцы,/ то́кмо тебе́, Стефа́не, нас собра́вшаго,/ и мо́лим тя приле́жно:/ и та́мо нас не разлучи́ от дарова́нныя ти сла́вы от Бо́га.</p>
                <p>
                    <style>Богоро́дичен:</style> Его́же вси проро́цы рече́ниями ку́пно и гада́ньми провозвести́ша, Всецари́це,/ хотя́ща роди́тися и спасти́ челове́чество,/ Сего́ Ты, заче́нши несказа́нно,/ неизрече́нно породила́ еси́, Богоро́дице, проро́ков бы́вши сбытие́.</p>
                <p>
                    <style>Ин. Песнь 9</style>
                </p>
                <p>
                    <style>Ирмо́с:</style> 
                    <emphasis>Вои́стинну Богоро́дицу:</emphasis>
                </p>
                <p>Лев душегу́бный неи́стовствует,/ обходя́ и напада́я пожре́ти ма́лое ста́до твое́,/ е́же умно́жи, Стефа́не, сего́ че́люсти сокруши́в.</p>
                <p>Стреля́ния младе́нец бесо́м нахожде́ния,/ на тя наде́ющихся вменя́ем,/ тем бо бысть прогони́тель и нам покрови́тель.</p>
                <p>Припа́даем ти, свя́те, и объе́млем любо́вию,/ целу́юще вожделе́нныя мо́щи и со слеза́ми зову́ще:/ спа́си нас, сла́вне, моли́твами твои́ми.</p>
                <p>
                    <style>Богоро́дичен:</style> На ме́сте озлобле́ния не́мощи смири́вшагося, Де́во, исцели́,/ из нездра́вия во здра́вие претворя́ющи.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Пло́тию усну́в:</p>
                <p>Позлаще́нныма крыло́ма доброде́телей к Бо́гу возлете́в,/ Стефа́н нас назира́ет, и́же па́мять его́ творя́щих,/ и Све́та исполня́ет Невеще́ственнаго.</p>
                <p>
                    <style>На хвали́тех стихи́ры на 4, глас 4.</style>
                </p>
                <p>
                    <style>Подо́бен:</style> Дал еси́:</p>
                <p>Дал еси́ утвержде́ние лю́бящим Тя́, Го́споди,/ страда́льца Твоего́ до́бляго,/ и́мже подви́гл нас к терпе́ния напа́стем/ и си́м низложи́л еси́ Твоего́ созда́ния ра́тника./ Те́мже Твое́ Боже́ственное смотре́ние сла́вим,/ Иису́се всеси́льне, Спа́се душ на́ших.</p>
                <p>Дал еси́ украше́ние деча́нской це́ркви, Го́споди,/ Стефа́на, твоего́ уго́дника,/ чудеса́ соде́вающа и исцеле́ния точа́ща,/ во сла́ву Твои́х дарова́ний./ Те́мже Твое́ Божественное смотре́ние сла́вим,/ и́же от него́ со́браннии:/ Иису́се всеси́льне, Спа́се душ на́ших.</p>
                <p>Дал еси́ удобре́ние Се́рбским царе́м, Го́споди,/ Стефа́на прему́драго,/ того́ ревнова́ти де́ланием,/ я́же к Тебе́ любви́ созда́вшему/ и и́же к стра́ждущим ми́лости./ Те́мже Твое́ Боже́ственное смотре́ние сла́вим,/ Иису́се всеси́льне, Спа́се душ на́ших.</p>
                <p>
                    <style>Сла́ва, глас 2:</style>
                </p>
                <p>Прииди́те, и́ночестии ли́цы,/ духо́вно возвесели́мся/ и киво́т, о́крест обсту́пльше, пе́сньми воспои́м похва́льными,/ благогове́йно устна́ми святы́м прикаса́ющеся моще́м/ и к слеза́м мольбу́ смеси́вше, к нему́ возопии́м:/ Христо́в уго́дниче Стефа́не/ и чудотво́рче вои́стинну,/ нас, и́хже собра́л еси́ зде,/ и та́мо собери́ в ча́сти спаса́емых.</p>
                <p>
                    <style>И ны́не, Богоро́дичен:</style> 
                </p>
                <p>Де́во Богоро́дице, поми́луй рабы́ Твоя́/ и изба́ви огня́ и вся́кия му́ки/ в нощи́ и во дни вопию́щих Сы́ну Твоему́, Пречи́стая:/ не пре́зри ста́до Твое́/ моли́твами, Христе́, Ро́ждшия Тя.</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <style>Стихи́ра у́тренняя по славосло́вии.</style>
                </p>
                <p>
                    <style>Сла́ва, глас 5. Самогла́сен:</style>
                </p>
                <p>Святи́и Се́рбстии просвети́телие и учи́тели,/ преподо́бнии кра́льи, ца́рие и кня́зи,/ Симео́не мироточи́вый, Са́вво равноапо́стольный,/ Арсе́ние чудотво́рче, Стефа́не первовенча́нный,/ Владисла́ве и Са́вво вторы́й,/ со Феокти́стом всехва́льным и Евстра́тием,/ пресла́вный Милути́не, Никоди́ме,/ Дании́ле, Иоанни́кие, Ефре́ме,/ во прему́дрости преди́вный и во страда́ниих адама́нтный,/ све́тлый и вели́кий чудотво́рче,/ царю́ Стефа́не Деча́нский, и Еле́но;/ сла́ва и У́рошу младо́му,/ отра́сль его́ честна́ и свя́та;/ пресла́вный и вели́кий кня́же Ла́заре,/ и́же пролия́ кровь свою́/ за ве́ру и оте́чество и достоя́ние твое́./ Сла́ва тебе́, всехва́льна цари́це и вели́кая княги́не/ деспо́тице, госпоже́ А́нно,/ Анаста́сие, Еле́но и Ангели́но;/ святи́и сла́вни де́споти:/ Гео́ргие, Стефа́не, Макси́ме,/ Иоа́нне, Сирми́йския и Крушедо́льския оби́тели./ Сла́ва во бра́нех, во́ине Стефа́не Щиля́новичу,/ вели́кий целе́бниче приходя́щим к тебе́ с ве́рою./ Святы́й Пе́тре Кори́жский,/ Иоанни́кие Деви́чский, Про́хоре Пши́нский,/ Иоа́нне Ры́льский, Гаврии́ле Лесно́вский,/ Иларио́не Осого́вский, Иларио́не Мегли́нский,/ Ефре́ме, Евфи́мие, Не́сторе,/ и́же во Деча́нстей пусты́ни пости́вшиися,/ святы́й Васи́лие, но́вый чудотво́рче Захолми́йский,/ Пе́тре Черного́рский, архиере́ю преосвяще́нный,/ и́же всех вас прославля́ем и сла́вим,/ я́ко вели́кия сто́лпы и предста́тели/ ро́да Се́рбскаго крестоно́снаго,/ моли́те Бо́га о душа́х на́ших, спасти́ся нам.</p>
                <p>
                    <style>И ны́не, хра́ма.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на свята́го, пе́сни </style>3-я и 6-я. Проки́мен, глас 7: Возвесели́тся пра́ведник о Го́споде/ и упова́ет на Него́. 
                    <style>Стих:</style> 
                    Услы́ши, Бо́же, глас мой,/ внегда́ моли́тимися к тебе́. 
                    <style>Апо́стол Дея́ний, зача́ло 29. </style>
                    Аллилу́ия, 
                    <style>глас 4. </style>
                    Пра́ведник, я́ко фи́никс, процвете́т,/ и я́ко кедр, и́же в Лива́не, умно́жится. 
                    <style>Стих:</style> 
                    Насажде́ни в дому́ Госпо́дни/ во дво́рех Бо́га на́шего процвету́т. 
                    <style>Ева́нгелие от Иоа́нна, зача́ло 52. Прича́стен: </style>
                    В па́мять ве́чную:</p>
                <p>
                    <strong>Святой Стефан Сербский </strong>жил в конце XIII—начале XIV веков. Когда отроку исполнилось десять лет, отец его, святой король Милютин Урош II (1275—1321) (память 30 октября), желая предупредить вторжение в Сербию татарского хана Ногая, отдал ему в залог своего сына. Во дворе хана юноша прожил три года. Когда Стефан возмужал, то вступил в брак с дочерью болгарского князя. Ласковый, кроткий и любвеобильный он всех располагал к взаимной искренней любви. Мачеха — вторая жена князя, коварная гречанка, делала всё, чтобы посадить на княжеский престол своего сына Константина. Она внушила королю, что Стефан задумал недоброе на отца и даже побуждал ее к нарушению супружеской верности. По этому навету король приказал ослепить сына и вместе с семьей выслать в Царьградский монастырь Вседержителя. На пути в заточение близ селения Овчеполье святому Стефану во сне явился святитель Николай и сказал: «Не скорби, Стефане, вот на длани моей очи твои». Это видение утешило невинного страдальца и облегчило страшную боль. В монастыре он был примером для иноков, которые с любовью слушали его советы к духовной жизни. Святой Стефан приводил всех в изумление подвигами поста, смирения и молитвы. Через четыре года он терпеливо перенес и постигшую его сына смерть.
                   </p>
                <p>Святитель Николай вновь явился ему однажды во время всенощного бдения. Когда читали проложное житие святителя, святой Стефан, утомленный дневным трудом, заснул и увидел святителя, который сказал, что пришел исполнить свое обещание. Он осенил его крестным знамением, прикоснулся к глазам святого Стефана и полностью исцелил его от слепоты. Святой Стефан возблагодарил святителя, но, опасаясь врагов, продолжал носить повязку на глазах. Два года спустя после пережитых испытаний Господь возвеличил Своего угодника. По случаю монастырских нужд игумен отправился к королю Милютину Урошу. В разговоре король поинтересовался судьбой своего сына. «Ты спрашиваешь меня, король, о втором Иове, — отвечал игумен.— Да будет известно, что нищета его выше королевского величия твоего». В то же время явились к королю ходатаи за святого Стефана. Добрый отец, давно желавший видеть своего сына, возвратил ему свою отеческую любовь и снова поручил в управление отдельную область своего царства. Это было в 1316 году.</p>
                <p>По смерти отца в 1321 году сербы признали законным наследником престола старшего сына — святого Стефана Уроша III. В его правление страной было много нападений со стороны венгерского и болгарского княжеств. Самым опасным был набег болгарского князя Михаила в 1331 году. Святой Стефан Урош послал письмо противнику, в котором склонял его к миру. Но, получив отказ, Сербский король вынужден был защищаться. «Господь мне помощник и не убоюся, что сотворит мне человек» (<a xlink:href="https://azbyka.ru/biblia/?Ps.117:6&amp;c~r&amp;rus">Пс. 117:6</a>), — произнес святой, и по его молитве сербы одержали победу.</p>
                <p>Благочестивый король в годы своего правления построил величественный храм Вознесения Господня с двумя приделами; южный — в честь святителя Николая, северный — во имя святого великомученика Димитрия Солунского.</p>
                <p>Незадолго до смерти блаженному королю во сне явился в третий раз святитель Николай и сказал, чтобы он готовился к исходу. Мученическая кончина последовала в 1331 году. Сын Стефана — Душан, подстрекаемый врагами, задушил своего отца, чтобы занять его престол.</p>
                <p>Тело блаженного Стефана было погребено в Дечанской обители. Через семь лет тело святого было обретено нетленным и перенесено в храм. Исцеления от слепоты у гроба святого свидетельствовали о стяжании им особого дерзновения перед Богом.</p>
            </section>
        </section>
        <section>
            <title>
                <p>В 12-й день</p>
            </title>
            <section>
                <title>
                    <p>
                        <style>И́же во святы́х отца́ на́шего Иоа́нна, Патриа́рха Александри́йскаго, Ми́лостиваго</style> и преподо́бнаго отца́ на́шего Ни́ла По́стника</p>
                </title>
                <p>
                    <style>На </style>Го́споди, воззва́х: 
                    <style>стихи́ры, глас 4.</style></p>
                <p>
                    <style>Подо́бен:</style> Дал еси́ зна́мение:</p>
                <p>Расточи́в, разда́л еси́ тре́бующим хлеб твой,/ Иоа́нне чу́дне,/ ми́лостию подо́бяся ми́лостивнейшему, преподо́бне, Влады́це./ Тем твоя́ пребыва́ет и́стинно во век па́мять, свя́те,/ ю́же ве́рою пра́зднующия/ твои́ми моли́твами спаса́й искуше́ний же и скорбе́й,/ иера́рше всебога́те.</p>
                <p>Твою́ чистоту́,/ и ума́ пра́вость, и нрав Боже́ственный/ Ви́дяй, та́йная прови́дев,/ возво́дит на велича́йший престо́л,/ пома́зав ми́ром тя, му́дре, и соверши́в,/ и па́ствы корми́ла я́ве вручи́в,/ ю́же ко приста́нищу напра́вил еси́ Боже́ственнаго хоте́ния,/ Иоа́нне Богоглаго́ливе.</p>
                <p>Вся проше́ния твоего́ се́рдца/ Госпо́дь, досточу́дне, подаде́,/ вся бо соблю́л еси́ законоположе́ния спаси́тельная./ Бо́га бо всеконе́чно/ и бли́жняго, Богоблаже́нне, я́ко тебе́ сама́го, возлюби́л еси́/ и тре́бующия удово́лил еси́:/ сего́ ра́ди тя <style>Днесь</style>, Иоа́нне, почита́ем.</p>
                <p>
                    <style>И́ны стихи́ры преподо́бнаго, глас 8.</style>
                </p>
                <p>
                    <style>Подо́бен:</style> Что вы нарече́м:</p>
                <p>Что тя ны́не нарече́м, свя́те?/ Реку́, исходя́щую от мы́сленнаго Еде́ма,/ пото́к от Бо́га подае́мых даро́в,/ наводне́ние уче́ний благода́ти,/ ча́шу му́дрости и зна́ния,/ моле́бника крепча́йшаго, учи́теля действи́тельнейшаго./ Моли́ спасти́ся душа́м на́шим.</p>
                <p>Что тя возъимену́ем, преподо́бне?/ Земледе́лателя безсме́ртных, блаже́нне, садо́в,/ садоде́лателя разу́мнаго рая́ ве́рных,/ зако́нов Богода́нных иску́снейшаго толко́вника,/ догма́тов Богодухо́вных ве́дателя,/ сказа́теля благоесте́ственнейша/ и наказа́теля дово́льнейша./ Моли́ спасти́ся душа́м на́шим.</p>
                <p>Что тя ны́не нареку́, чу́дне?/ Уставополо́жника сопру́жества, целому́дрия прави́теля,/ наказа́теля мона́шествующих и де́вства путевожда́,/ пра́ведно обои́м ме́ряща,/ я́ко иску́сом проше́дша обоя́./ Мно́га твоя́ дея́ния/ и о Бо́зе твое́ поще́ние./ Моли́ спасти́ся душа́м на́шим.</p>
                <p>
                    <style>Сла́ва, глас 2. Анато́лиево:</style>
                </p>
                <p>Ми́лости исто́чник тре́бующим умножа́ет/ благосострада́тельныя щедро́ты,/ Иоа́нн, Христо́в подо́бник,/ вели́кий па́стырь Алекса́ндрян и свети́ло./ Прииди́те, насы́тимся, ни́щии ду́хом,/ подража́ющии того́ ти́хости,/ любоблагоутро́бным бо нра́вом/ Христа́ стра́нствовавшаго чрез ни́щия угости́в,/ я́ко дре́вле Авраа́м, блаже́нства удосто́ися/ и со дерзнове́нием мо́лится/ поми́ловатися душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Дре́ву Кре́стному Тя, Иису́се, пригвожде́на/ зря́щи, Неискусобра́чная,/ пла́чущи, глаго́лаше:/ Ча́до сла́дкое,/ почто́ оста́вил еси́ Мене́, Ро́ждшую Тя, еди́ну,/ Све́те Непристу́пный пребезнача́льнаго Отца́?/ Потщи́ся и просла́вися,/ я́ко да сла́ву полу́чат Боже́ственную/ Боже́ственныя стра́сти Твоя́ сла́вящии.</p>
                <p>На стихо́вне Окто́иха.</p>
                <p>
                    <style>Сла́ва, преподо́бнаго, глас 8:</style>
                </p>
                <p>Мона́хов мно́жества/ наста́вника тя почита́ем, о́тче наш Ни́ле,/ твое́ю бо стезе́ю вои́стинну пра́во ходи́ти уве́дехом./ Блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче, преподо́бных соприча́стниче и пра́ведных./ С ни́миже моли́ся Го́сподеви/ поми́ловатися душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Му́ченицы Твои́:</p>
                <p>Тя ви́дящи, пригвожда́ема на Кресте́, Иису́се,/ и стра́сти прие́млюща во́лею,/ Де́ва и Ма́ти Твоя́, Влады́ко,/ увы́ Мне, вопия́ше, Ча́до сла́дкое;/ ра́ны непра́ведно ка́ко терпи́ши,/ Врачу́, исцели́вый челове́ческое неможе́ние/ и от тли всех изба́вивый благоутро́бием Твои́м.</p>
                <p>
                    <style>Тропа́рь, глас 8:</style>
                </p>
                <p>В терпе́нии твое́м стяжа́л еси́ мзду твою́, о́тче преподо́бне,/ в моли́твах непреста́нно терпе́вый,/ ни́щия возлюби́вый и сия́ удовли́вый,/ но моли́ся Христу́ Бо́гу, Иоа́нне ми́лостиве, блаже́нне,/ спасти́ся душа́м на́шим.</p>
                <p>
                    <style>Сла́ва, глас то́йже:</style>
                </p>
                <p>Слез твои́х тече́ньми пусты́ни безпло́дное возде́лал еси́,/ и и́же из глубины́ воздыха́ньми во сто трудо́в уплодоноси́л еси́,/ и был еси́ свети́льник вселе́нней, сия́я чудесы́, Ни́ле, о́тче наш,/ моли́ Христа́ Бо́га спасти́ся душа́м на́шим.</p>
                <p>
                    <style>И ны́не, Богоро́дичен.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>Канон Окто́иха еди́н и святы́х два. Кано́н иера́рха, творе́ние Ио́сифово. Глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Посе́ченый несеко́маго пресече́,/ и ви́де со́лнце зе́млю, ю́же не ви́де,/ лю́таго врага́ вода́ потопи́,/ и непроходи́мое про́йде Изра́иль./ Песнь же воспева́шеся:/ Го́сподеви пои́м, сла́вно бо просла́вися.</emphasis>
                </p>
                <p>Сострада́нием ума́ просвеща́емь/ и любо́вию Христо́вою, о́тче, озаря́емь,/ ми́лостыней блиста́я сия́ньми,/ Еди́наго ми́лостиваго Бо́га прия́телище честне́йшее, Иоа́нне, был еси́:/ тем тя ублажа́ем.</p>
                <p>Во век при́сно пребыва́ющая смотря́я,/ му́дрым смы́слом, о́тче свяще́ннейше, измени́л еси́ тле́нная све́тло нетле́нными/ и ны́не на Небесе́х жи́тельствуеши, вопия́ со Безпло́тными ли́ки:/ Го́споду воспои́м, сла́вно бо просла́вися.</p>
                <p>Ми́лости Да́тель, одари́в ми́лостивное, преподо́бне, твое́ помышле́ние,/ поми́лова мно́гия Боже́ственным твои́м хода́тайством,/ был еси́ во утеше́ние душ, ни́щих же промышле́ние,/ Иоа́нне всему́дре, Богоблаже́нне свяще́ннейший.</p>
                <p>
                    <style>Богоро́дичен:</style> Благослове́нная, Чи́стая и Всепе́тая,/ еди́на ро́ждшая воплоще́ннаго Бо́га,/ приснотеку́щий исто́чник, нам, наде́ющимся на Тя, исцеле́ния излива́юща, ве́рным:/ моли́, Его́же родила́ еси́, дарова́ти ми́ру ве́лию ми́лость.</p>
                <p>
                    <style>Ин кано́н преподо́бнаго. Его́же краегране́сие: </style>Напая́ет мя Нил разу́мным всепло́дствием. 
                    <style>Феофа́ново. Глас 8.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
                </p>
                <p>Напое́ньми твои́ми, блаже́нне, та́инственными,/ напая́я бога́тно прозя́бший мой по́мысл,/ я́ко клас, пе́ния тебе́ принести́ твои́ми моли́твами сподо́би.</p>
                <p>Глаго́л тече́ния твои́х,/ я́ко из Еде́ма, всебога́те Ни́ле, происходя́щая я́вственно,/ лице́ все приснотеку́щее церко́вное напая́ют.</p>
                <p>Догма́тов и слове́с река́ твои́х, Богоглаго́ливе,/ сердца́ благочести́вых, наводня́ющи, напая́ет,/ злочести́вых же потопля́ет собра́ния.</p>
                <p>
                    <style>Богоро́дичен:</style> Изблева́ в слу́хи Е́вы яд душетле́нный губи́тель и враг;/ Христа́ же ро́ждши, Богома́ти,/ того́ вре́да исцели́ла еси́.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style>
                    <emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
                </p>
                <p>Боголе́пна, я́коже отрокови́ца, от ма́слин вене́ц нося́щи,/ яви́ся тебе́, досточу́дне, Ми́лостиваго благосострада́тельная благода́ть,/ привлача́щи тя к Боже́ственней ми́лости.</p>
                <p>На престо́ле свяще́ннем судо́м Бо́жиим, сла́вне о́тче Иоа́нне, сел еси́,/ я́коже А́нгел, ты пожи́л еси́,/ ми́рныя вознося́ свяще́нныя же́ртвы Всеще́дрому.</p>
                <p>Мно́гое милосе́рдие милосе́рдаго Го́спода, о́тче, подража́я,/ за милосе́рдие Обнища́вшаго пло́тию ни́щия удово́лил еси́,/ стра́нныя и безпокро́вныя собира́я,/ исполни́тель повеле́ний Боже́ственных быв.</p>
                <p>
                    <style>Богоро́дичен:</style> Всели́вся в Де́ву теле́сне, Го́споди,/ яви́лся еси́ челове́ком, я́коже подоба́ше ви́дети Тя:/ Ю́же и показа́л еси́, я́ко и́стинную Богоро́дицу,/ ве́рным по́мощь, Еди́не Человеколю́бче.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
                </p>
                <p>Дарова́ния, о́тче, Ду́ха но́сит твое́ помышле́ние,/ лука́вая помышле́ния отгоня́.</p>
                <p>Ми́ро благово́ннейшее твоя́ моли́твы нам вдохну́в, священноде́лателю,/ виде́нием де́тельным пожи́в.</p>
                <p>Источи́л еси́ уче́ния ты Небе́сная, всему́дре, я́ко от исто́чника,/ и церко́вныя пито́мцы обогати́л еси́.</p>
                <p>
                    <style>Богоро́дичен:</style> Умертви́ мудрова́ние пло́ти на́шея, Пречи́стая,/ Исто́чник безсме́ртия челове́ком источи́вшая.</p>
                <p>Конда́к преподо́бнаго, глас 8.</p>
                <p>
                    <style>Подо́бен:</style> Взбра́нной:</p>
                <p>Хвра́стная<a type="note" xlink:href="#note130">130</a>
                    страсте́й я́же от телесе́ воста́ния/ сечи́тельно, Ни́ле блаже́нне, во бде́нной твое́й ссекл еси́ моли́тве,/ но, я́ко име́я дерзнове́ние ко Го́споду,/ от вся́ких мя бед свободи́, да зову́ ти:/ ра́дуйся, о́тче всеми́рный.</p>
                <p>
                    <style>Ин конда́к преподо́бнаго Ни́ла По́стника, глас 8:</style>
                </p>
                <p>Боже́ственною любо́вию возгоре́вся, всеблаже́нне,/ остави́л еси́ и́же в житии́ молвы́/ и по́стных сели́тву в горе́ стяжа́,/ от нея́же, вшед в мрак незахо́дный,/ прие́млеши, я́ко дре́вле Богоно́сец, Богоначерта́нная писмена́,/ и́миже к Боже́ственней доброде́тели наставля́еми, ве́село вопие́м ти:/ ра́дуйся, о́тче Ни́ле, по́стником добротворе́ние.</p>
                <p>
                    <style>И́кос:</style>
                </p>
                <p>Кто земноро́дных изрещи́ возмо́жет, Ни́ле,/ жи́тельства твоего́ страда́ния,/ и жития́ твоего́ безме́рныя труды́,/ и мно́гая тща́ния твоя́,/ я́же на земли́, я́ко Безпло́тный, соверши́л еси́;/ но оба́че зову́:/ ра́дуйся, реко́ Боже́ственных благода́тей;/ ра́дуйся, цевни́це Христо́вых уче́ний;/ ра́дуйся, ча́ше му́дрости и зна́ния;/ ра́дуйся, возде́лание безсме́ртных насажде́ний;/ ра́дуйся, догма́те де́тельнейший Богодухнове́нных слове́с;/ ра́дуйся, зако́на Богода́ннаго иску́снейший толко́вниче;/ ра́дуйся, садоде́лателю рая́ мы́сленнаго;/ ра́дуйся, де́вства храни́лище ве́лие;/ ра́дуйся, кра́сная гусль Ду́ха;/ ра́дуйся, страсте́й кореносе́чный мечу́!/ ра́дуйся, пра́ведных муже́й высото́;/ ра́дуйся, ве́рных земноро́дных предста́телю./ Ра́дуйся, о́тче всеми́рный.</p>
                <p><style>Ин и́кос:</style></p>
                <p>Ка́ко восхвалю́, окая́нный, твоя́ по́двиги, о́тче преподо́бне,/ и сле́з пучи́ну, ю́же отры́гну, ка́ко испове́м?/ Ты, в житии́ пребыва́я, А́нгельское пости́же ликова́ние,/ вся бо про́ста воздержа́нием стра́сти умертви́в, му́дре,/ и пло́ть истни́в покори́ ду́хови,/ моли́тву же имы́й, я́ко ме́ч, тьме предста́теля низложи́в,/ моли́ Христа́ Бо́га непреста́нно о все́х на́с.</p>
                <p>Седа́лен, глас 8.</p>
                <p>
                    <style>Подо́бен:</style> Прему́дрости:</p>
                <p>Ми́лостивен нрав прии́м, благосе́рд яви́лся еси́/ и пода́телен ни́щим и тре́бующим, Иоа́нне Богодухнове́нне./ Сего́ ра́ди зва́нием дея́нию подо́бно,/ па́че всех святы́х, блаже́нне, обогати́ тя зело́ Пода́тель благи́х — Христо́с:/ Ему́же, Богому́дре иера́рше пребога́те, моли́ся/ грехо́в оставле́ние пода́ти пра́зднующим любо́вию святу́ю па́мять твою́.</p>
                <p>
                    <style>Сла́ва, преподо́бнаго, глас то́йже.</style>
                </p>
                <p><style>Подо́бен:</style> Повеле́нное та́йно:</p>
                <p>Украси́в твой ум виде́нии,/ Богосло́вия ре́ки отры́гнул еси́, напая́я сердца́, Ни́ле Богоно́се,/ ве́рою почерпа́ющих твои́х уче́ний пи́во, проза́рное<a type="note" xlink:href="#note131">131</a>
                    же и чи́стое,/ и чту́щих па́мять твою́ светоза́рную же и честну́ю,/ преподо́бных удобре́ние и отце́в хвало́.</p>
                <p>
                    <style>И ны́не, Богоро́дичен:</style> 
                </p>
                <p>Я́же непреме́ннаго Бо́га поро́ждшая,/ пременя́емое при́сно се́рдце мое́ грехо́м и ле́ностию, прило́гми льсти́ваго/ утверди́, Блага́я, моли́твами ма́терними Твои́ми:/ я́ко да и аз благода́рно сла́влю Тя, Богороди́тельнице Мари́е,/ поми́луй ста́до Твое́, е́же стяжа́ла еси́, Всенепоро́чная.</p>
                <p>
                    <style>Крестобогоро́дичен:</style>
                </p>
                <p>И́же от крове́й Твои́х чи́стых Вопло́щшагося/ и па́че ума́ из Тебе́, Чи́стая, Роди́вшагося,/ на Дре́ве ви́сяща среди́ злоде́ев зря́щи,/ утро́бою боле́зновала еси́ и, ма́терски пла́чущи, вопия́ла еси́:/ увы́ Мне, Ча́до Мое́,/ что́ Боже́ственное и неизрече́нное строе́ние Твое́,/ и́мже оживи́л еси́ созда́ние Твое́?/ Воспева́ю Твое́ благоутро́бие.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                </p>
                <p>Чи́стая оби́тель яви́лся еси́ Святы́я Тро́ицы, преподо́бне,/ и хра́ма Боже́ственнаго сокро́вище, и иера́рхов нача́ток.</p>
                <p>Мно́гое милосе́рдие твое́ Госпо́дь внима́я Благосе́рдый,/ ду́шу твою́ освяти́, Иоа́нне, о́тче свяще́ннейше.</p>
                <p>За́поведей непосты́ден был еси́ де́латель Всеще́драго/ и испо́лнился еси́ благи́х Его́,/ в се́лех святы́х водворя́яся.</p>
                <p>
                    <style>Богоро́дичен:</style> Очище́ние на́ших да́руй неве́дений я́ко Безгре́шен/ и умири́ мир Твой, Бо́же,/ моли́твами Ро́ждшия Тя.</p>
                <p>
                    <style>Ин. Ирмо́с то́йже.</style>
                </p>
                <p>Возведи́, всему́дре, от страсте́й мя плене́ния,/ я́ко избавле́ние и це́ну Бо́гу принося́ моли́твы твоя́.</p>
                <p>Свяще́нно вчини́ти е́же о Христе́ му́дрости догма́ты,/ искуси́в поще́нием, себе́, всеблаже́нне, предочи́стил еси́.</p>
                <p>Помышле́ний вся́кое возвыше́ние, о́тче, взима́ющееся смири́л еси́,/ мно́жеством му́дрости твоея́ погуби́в сих па́мять.</p>
                <p>
                    <style>Богоро́дичен:</style> Отцу́ Соприсносу́щный и я́ко Бо́г, Сло́во, пре́жде безпло́тное,/ в после́дняя воплоти́ся от чи́стых крове́й Твои́х, Всепе́тая.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>От но́щи неве́дения/ по душелови́тельному пути́ при́сно блудя́щаго/ све́том ра́зума Твоего́, Го́споди, преднаставля́я мя,/ на стезю́ за́поведей Твои́х напра́ви.</emphasis>
                    <emphasis/>
                </p>
                <p>Умертви́вшемуся за ми́лость ме́ртвостию во́льною, о́тче му́дре, подо́бяся,/ распя́лся еси́ ми́ру и страсте́м/ и жи́зни преми́рныя сподо́бился еси́, достосла́вне.</p>
                <p>Блаже́нства удосто́ился еси́,/ кро́ток, сострада́тельнейший, и мири́телен быв,/ и а́лчущих хлеб неижди́вный/ и ни́щим пода́тель, одея́ние же наготству́ющим.</p>
                <p>Боже́ственными причаще́ньми, о́тче, удобря́емь,/ я́коже А́нгел, Бо́гу непоро́чно свяще́нствовал еси́,/ ве́рныя просвеща́я свяще́нными уче́нии твои́ми.</p>
                <p>
                    <style>Богоро́дичен:</style> Всех Бо́га без се́мене в Свои́х ложесна́х поне́сшую,/ Плотоно́сца же нам ро́ждшую, Пречи́стую Богоро́дицу воспева́ем,/ я́ко спасе́ние душ на́ших.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе́ ино́го не ве́мы.</emphasis>
                </p>
                <p>Целому́дренно жела́я, всему́дре, Боже́ственныя чистоты́,/ оста́вил еси́ все жити́я пристра́стие.</p>
                <p>Разу́мная ты вы́ше зна́ния, Богоявле́нне, мы́сленно пости́гл еси́,/ едине́нием Боже́ственным науча́емь.</p>
                <p>О́блак тя, ту́чами зна́ния, Богоно́сне,/ все потопля́ющий неразу́мие, ве́мы.</p>
                <p>
                    <style>Богоро́дичен:</style> Я́ко крин, сия́ющий посреде́ те́рния,/ обре́т, Жени́х Тя, Де́во Ма́ти, возлюби́.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися,/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
                </p>
                <p>Моли́твами и посто́м упражня́яся и бде́нно Бо́га моля́,/ открове́ний и зре́ний Боже́ственных сподо́бился еси́, Богому́дре всебога́те,/ науча́емь су́щим па́че ума́ и по́мысла, му́дре, чистото́ю.</p>
                <p>Я́ко А́нгел с пло́тию, на земли́, о́тче, пожи́л еси́,/ же́ртвы ми́рныя, безкро́вныя ве́рою, и сокруше́нным се́рдцем, и ду́хом, блаже́нне,/ Творцу́ принося́, Иоа́нне, ра́достно.</p>
                <p>Житие́ твое́, па́че со́лнца возсия́вшее, милосе́рдия испусти́ лучи́ тре́бующим,/ отгоня́щия те́мный о́блак нищеты́, всебога́те,/ гре́ющия же мра́зом лю́тых держи́мыя, Богодухнове́нне.</p>
                <p>
                    <style>Богоро́дичен:</style> Не преста́й о нас моля́щися, Пресвята́я Богоро́дице Де́во,/ я́ко ве́рных утвержде́ние Ты еси́,/ и наде́ждею Твое́ю крепи́мся/ и любо́вию Тя и из Тебе́ Вопло́щшагося непреста́нно сла́вим.</p>
                <p>
                    <style>Ин. Ирмо́с то́йже.</style>
                </p>
                <p>Му́дрости да́ром украша́емь/ и жития́ све́тлостию удобря́емь,/ священноде́латель Боже́ственный был еси́,/ Зижди́телю хода́тайствуя, и зда́нию,/ и был еси́ пресве́тел и обзо́рный, о́тче, учи́тель.</p>
                <p>К горе́ доброде́телей прибли́жився/ и Боже́ственным покры́вся, о́тче, мра́ком,/ от Бо́га догма́тов скрижа́ли Богопи́санныя прия́л еси́, всебога́те,/ и вторы́й нам Моисе́й законополо́жник показа́лся еси́ благода́ти.</p>
                <p>Освяти́в себе́ во́лею та́инственно,/ я́ко вольноже́ртвенную же́ртву предстоя́нием Зижди́телю, Ни́ле,/ и виде́нии и дея́нии украша́емь,/ помина́й о нас, ве́рно соверша́ющих па́мять твою́.</p>
                <p>
                    <style>Богоро́дичен:</style> Ви́девше обра́зными явле́нии стра́шных Твои́х та́ин глубину́,/ я́ко Бо́гу во чре́во Твое́ всели́тися/ Богоглаго́ливии проро́цы провозвести́ша, Всенепоро́чная,/ и ны́не мы, сбытие́ ви́дяще, сла́вим.</p>
                <p>Конда́к, глас 2.</p>
                <p>
                    <style>Подо́бен:</style> Вы́шних ища́:</p>
                <p>Бога́тство твое́ расточи́л еси́ убо́гим/ и Небе́сное бога́тство ны́не восприя́л еси́,/ Иоа́нне всему́дре,/ сего́ ра́ди вси тя почита́ем,/ соверша́юще па́мять твою́,/ ми́лостыни о тезоимени́те!</p>
                <p>
                    <style>И́кос:</style>
                </p>
                <p>На ми́лость упова́в Бо́жию, Иоа́нне,/ щедро́тами от Того́ и дарми́ обогати́вся,/ отону́дуже яви́лся еси́ и ми́лостив, я́ко Он, вся ущедря́я./ Те́мже, мою́ нищету́ уще́дрив,/ пода́ждь мне бога́тство твоея́ моли́твы/ и а́лчущее се́рдце мое́/ испо́лни глаго́л Боже́ственных, Богому́дре,/ я́коже пре́жде а́лчущия пита́л еси́,/ ми́лосты́ни о тезоимени́те!</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
                </p>
                <p>Де́лы словеса́ Спа́сова извести́л еси́/ и ублажа́емых сочта́лся еси́ ли́ку,/ ми́лостив быв и чист ду́хом, Иоа́нне Богоно́се.</p>
                <p>Ме́да вкус сладча́йший преложи́ся во искуше́но зла́то тебе́:/ бога́тному бо твоему́ внима́я произволе́нию,/ Творе́ц бога́тная тебе́ даде́ воздая́ния.</p>
                <p>Све́том Тро́ицы невече́рним просвеща́емь, уго́дниче Тро́ицы,/ чту́щия тя ны́не просвеща́еши и пою́щия:/ благослове́н еси́, Го́споди Бо́же, во ве́ки.</p>
                <p>
                    <style>Богоро́дичен:</style> Тя, ра́дость апо́столов,/ страстоте́рпцев же сла́ву, Богоро́дице, мо́лим ве́рно:/ ра́дости ве́чныя сподо́би ны,/ пою́щия Тя непреста́нно.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
                    <emphasis/>
                </p>
                <p>Напая́емь, о́тче, ту́чами Небе́сными,/ яви́лся еси́ многопло́ден,/ плоды́ красне́йшия принося́ Влады́це, ве́рою зову́щия:/ оте́ц на́ших Бо́же, благослове́н еси́.</p>
                <p>Твой, всеблаже́нне, язы́к, хля́би<a type="note" xlink:href="#note132">132</a>
                    догма́тов разве́рз,/ ерети́ческую лесть кре́пко потопля́ет,/ ве́рныя же науча́ет пе́ти:/ оте́ц на́ших Бо́же, благослове́н еси́.</p>
                <p>Жи́тельство А́нгельское в телеси́, о́тче, на земли́ пожи́л еси́,/ и Боже́ственных виде́ний Го́рних позо́рищ наслажда́яся, и пое́ши:/ оте́ц на́ших Бо́же, благослове́н еси́.</p>
                <p>
                    <style>Богоро́дичен:</style> От утро́бы де́вственныя вопло́щся,/ яви́лся еси́ в на́ше спасе́ние./ Тем Тя, Ма́терь, ве́дуще Богоро́дицу,/ благода́рственно зове́м:/ оте́ц на́ших Бо́же, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Победи́тели мучи́теля и пла́мене,/ благода́тию Твое́ю бы́вше,/ за́поведем Твои́м зело́ прилежа́ще,/ о́троцы вопия́ху:/ благослови́те вся дела́ Госпо́дня Го́спода.</emphasis>
                </p>
                <p>Светоза́рную звезду́ Христо́с на высоте́ тя церко́вней яви́в, о́тче,/ чрез тебе́ пою́щия ве́рою просвеща́ет:/ благослови́те вся дела́ Госпо́дня и превозноси́те Его́ во ве́ки.</p>
                <p>Ми́лостив яви́лся еси́, кро́ток,/ благосострада́тельнейш, незло́бив, о́тче,/ бога́тство ни́щих, у́тварь и одея́ние наги́х, поя́ ве́рно:/ благослови́те вся дела́ Го́спода и превозноси́те Его́ во ве́ки.</p>
                <p>Ма́рков престо́л свяще́нно украси́л еси́ де́лы Боже́ственными изря́дно, о́тче,/ ми́лостынею же и милосе́рдием па́че всех наре́клся еси́ ми́лостив,/ милосе́рдием возсия́вших святы́х.</p>
                <p>
                    <style>Богоро́дичен:</style> Ада́ма, Де́во, па́дшаго у́бо, яви́лася еси́ Дщи,/ Бо́га же Ма́ти, обно́вльшаго мое́ существо́./ Его́же пои́м вся дела́ Го́спода и превозно́сим во вся ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Мусики́йским орга́ном согласу́ющим/ и лю́дем безчи́сленным, покланя́ющимся о́бразу в Деи́ре,/ три о́троцы, не повину́вшеся,/ Го́спода воспева́ху/ и славосло́вяху во вся ве́ки.</emphasis>
                </p>
                <p>Доброде́тель восприи́м соверше́нну, благи́х пе́рвое возлюби́в/ и Того́ ны́не блиста́ньми просвеща́емь, зове́ши:/ Го́спода по́йте и превозноси́те Его́ во ве́ки.</p>
                <p>Ве́детельным обогати́вся иску́сством,/ де́тельное пости́гл еси́ благосла́вие,/ благода́ти зари́ посыла́я вопию́щим:/ Го́спода по́йте и превозноси́те Его́ во ве́ки.</p>
                <p>Мирски́х молв отбежа́в, молча́ния приста́нище дости́гл еси́/ и страсте́й прило́ги умертви́л еси́, зовы́й:/ Го́спода по́йте и превозноси́те Его́ во ве́ки.</p>
                <p>
                    <style>Богоро́дичен:</style> Изве́стно ве́дяще, Де́во, ро́ждшагося из Тебе́ Бо́га Сло́ва,/ пое́м Тя всеблагоче́стно, ве́рою песнопою́ще:/ Го́спода по́йте и превозноси́те Его́ во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Вои́стинну Богоро́дицу Тя испове́дуем,/</emphasis>
                    <emphasis>спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
                </p>
                <p>Се тя по сконча́нии сре́дняго прие́млет дво́ица святы́х отце́в,/ в гро́бе свяще́ннейшую честь тебе́, о́тче, даю́щи.</p>
                <p>Я́ко у́тро, я́ко день, о́тче Иоа́нне,/ светоза́рное твое́ возсия́ успе́ние,/ просвеща́ющее ве́рою тя блажа́щия.</p>
                <p>Совокупи́лся еси́ лико́м архиере́ев, проро́ков, апо́столов и му́чеников:/ с ни́миже помина́й, о́тче, восхваля́ющия тя.</p>
                <p>Ра́ка, иде́же лежа́т, о́тче Иоа́нне,/ свяще́нныя твоя́ и святы́я мо́щи,/ исто́чник чуде́с суть к тебе́ приходя́щим.</p>
                <p>
                    <style>Богоро́дичен:</style> Благоле́пная Де́во,/ озло́бленную ду́шу мою́ грехо́м ублагости́,/ блага́го ро́ждшая Бо́га и Го́спода.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски,/ и чре́во Твое́ бысть простра́ннейшее Небе́с:/ тем Тя, Богоро́дицу,/ А́нгелов и челове́к чинонача́лия велича́ют.</emphasis>
                </p>
                <p>Расто́ргша пристра́стия мирска́го у́зы/ и Бо́гу приближа́ющася тя зря, о́тче, губи́тель/ ва́рварская треволне́ния тебе́ воздви́же,/ разсла́бити твою́ мнев кре́пость./ Боже́ственным же Про́мыслом того́ отрази́л еси́ козноде́йства, всеблаже́нне.</p>
                <p>Бога́тными сия́я заря́ми уче́ний многообра́зными,/ освети́л еси́ благоче́стия ве́рою приходя́щих тебе́ ду́ши,/ и́бо ча́ши, всему́дре Ни́ле, му́дрости чи́стей устне́ прикосну́в,/ поче́рпл еси́ оби́льно и лю́бящим препода́л еси́.</p>
                <p>Освяти́л еси́ усе́рдно себе́, о́тче, та́инственно,/ я́ко непоро́чное заколе́ние Зижди́телю, Того́ возлюби́в и́скренно:/ Его́же ны́не Престо́лу, всеблаже́нне Ни́ле, предстоя́, приле́жно моля́ся/ ве́рою соверша́ющим твою́ па́мять получи́ти твоея́ све́тлости.</p>
                <p>
                    <style>Богоро́дичен:</style> Испра́вила еси́, Де́во, же́нское поползнове́ние, Сло́ва ро́ждши,/ исправля́юща низве́рженныя, я́ко бла́га и держа́вна си́лою,/ за благоутро́бие превозмо́г, из Тебе́ вопло́щшася,/ и спа́сша мир страстоуби́йственными Свои́ми страстьми́.</p>
                <p>   Свети́лен.</p>
                <p>
                    <style>Подо́бен:</style> Жены́, услы́шите:</p>
                <p>Ми́лость подража́я Бо́га Любоще́драго,/ тре́бующим бога́тство расточи́л еси́, Иоа́нне:/ тем и бога́тство прия́л еси́ на Небесе́х неистощи́мое./ Того́ ра́ди ны́не мо́лимся:/ моли́ся непреста́нно о хва́лящих тя.</p>
                <p>
                    <style>Сла́ва, преподо́бнаго.</style>
                </p>
                <p>
                    <style>Подо́бен:</style> Не́бо звезда́ми:</p>
                <p>А́нгельское жити́е жела́я,/ удали́л еси́ себе́ в пусты́ню/ и, стра́сти покори́в плотски́я,/ равноа́нгелен яви́лся еси́, о́тче наш Богоно́се.</p>
                <p>
                    <style>Богоро́дичен:</style> И́же от Бо́га ми́ру да́нных благ Ты вина́ еси́, Богоро́дице,/ но и ны́не ми́лостива сотвори́ за о́бщее спасе́ние благоуве́тливаго Бо́га.</p>
                <p>
                    <style>На стихо́вне Окто́иха.</style>
                </p>
                <p>Сла́ва, глас 6:</p>
                <p>Преподо́бне о́тче,/ во всю зе́млю изы́де веща́ние исправле́ний твои́х,/ тем на Небесе́х обре́л еси́ мзду трудо́в твои́х:/ де́монов погуби́л еси́ полки́/ и А́нгелов дости́гл еси́ чи́ны,/ и́хже житию́ непоро́чно поревнова́л еси́./ Дерзнове́ние име́я ко Христу́ Бо́гу,/ мир испроси́ душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Тридне́вен:</p>
                <p>Ви́дящи Тя распина́ема, Христе́,/ Тебе́ Ро́ждшая вопия́ше:/ что стра́нное е́же ви́жу та́инство, Сы́не Мой?/ Ка́ко на Дре́ве умира́еши, пло́тию пове́шен,/ Жи́зни Пода́телю?</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны Окто́иха на 4. И святи́теля песнь 3-я на 4. Проки́мен, глас: 7: </style>Честна́ пред Го́сподем смерть преподо́бных Его́. 
                    <style>Стих:</style> 
                    Что возда́м Го́сподеви о всех, я́же воздаде́ ми? 
                    <style>Апо́стол ко Евре́ем, зача́ло 311. </style>
                    Аллилу́ия, 
                    <style>глас 2: </style>
                    Уста́ пра́веднаго поуча́тся прему́дрости: 
                    <style>Стих:</style> 
                    Зако́н Бо́га его́ в се́рдцы его́. 
                    <style>Ева́нгелие от Луки́, зача́ло 24. Прича́стен: </style>
                    В па́мять ве́чную бу́дет пра́ведник:</p>
                <p>
                    <strong>Святитель Иоанн Милостивый, Патриарх Александрийский </strong>родился на Кипре в VI веке в семье знатного вельможи Епифания. В пятнадцатилетнем возрасте ему было видение, которое оказало влияние на всю его последующую жизнь.
               </p>
                <p>В образе красивой девицы в светлой одежде с масличным венком на голове, ему явилась высочайшая добродетель — милосердие, и сказала: «Если ты сделаешь меня своей подругой, то я исходатайствую тебе у Царя великую благодать и приведу тебя к Нему, ибо никто не имеет у Него такой силы и дерзновения, как я. Я Его свела с Неба и облекла в плоть человеческую».</p>
                <p>Эта добродетель и была спутницей всей его жизни, за что святитель Иоанн был прозван в народе Милостивым. «Тот кто надеется на милосердие Божие, должен быть прежде всего сам милостивым ко всем»,— говорил святой Иоанн.</p>
                <p>По воле родителей он вступил в брак и имел детей. Жена и дети святого умерли, а он принял монашество и был строгим постником, молитвенником и братолюбцем.</p>
                <p>Духовные подвиги и добродетели стяжали святому Иоанну известность, и, когда овдовела патриаршая кафедра в Александрии, император Ираклий и всё духовенство упросили его занять патриарший престол.</p>
                <p>Ревностный Святитель достойно нес архипастырское служение, заботясь о духовном воспитании пасомых. Во время своего патриаршества он обличил ересь монофилита-антиохийца Фуллона и изгнал из Александрии его последователей.</p>
                <p>Но главным своим долгом Святитель считал милостыню и благодеяния всем страдальцам. В начале своего патриаршего служения он приказал произвести учет нищих и убогих в Александрии, которых оказалось свыше семи тысяч человек. Всем этим несчастным Святитель давал ежедневное бесплатное пропитание. Каждую среду и пятницу он выходил к дверям патриаршего собора и разбирал распри, помогал обиженным, раздавал милостыню. Трижды в неделю он посещал больницы, оказывая помощь недужным.</p>
                <p>В то время император Ираклий вел тяжелую войну с персидским царем Хозроем II. Персы разграбили и сожгли Иерусалим, захватив множество пленных. Святой патриарх Иоанн выделил большую часть церковной казны для их выкупа.</p>
                <p>Святитель никогда не отказывал просящим. Однажды по дороге в больницу он встретил нищего и велел дать ему 6 сребреников. Нищий, переменив одежду, обогнал патриарха и снова стал просить милостыню. Иоанн снова дал ему 6 сребреников. Когда же нищий в третий раз попросил подаяния и слуги стали гнать назойливого просителя, патриарх приказал дать ему 12 сребреников, сказав: «Не Христос ли искушает меня?». Два раза святитель давал деньги купцу, терпевшему кораблекрушения, а на третий раз дал ему принадлежавший патриархии корабль, наполненный пшеницей, на котором купец совершил благополучное путешествие и возвратил долг.</p>
                <p>Когда проходил день и Иоанну не приходилось кому-либо помочь, этот день он считал потерянным, и со слезами произносил: «В этот день я ничего не принес моему Искупителю за грехи мои».</p>
                <p>Известен случай, который свидетельствует о необычайной скромности святого Иоанна.</p>
                <p>Один богатый вельможа, узнав, что патриарх укрывается простым одеялом, прислал в подарок ему дорогое одеяло. Святитель Иоанн, хотя принял подарок, но ни на минуту не мог уснуть: «Горе мне, лежу под таким богатым покровом, а братья Христовы, бедные, в это время, может быть, умирают с голода и без сна на морозе проводят ночь».</p>
                <p>На другой день Святитель велел продать одеяло, а деньги раздать бедным. Вельможа, увидев одеяло на рынке, вновь купил его и отослал к патриарху. Так продолжалось несколько раз. Наконец, в третий раз, когда одеяло опять попало к патриарху, он вновь продал его, при этом сказав вельможе: «Посмотрим, кто скорее устанет — ты ли покупать, или я отдавать».</p>
                <p>Святитель Иоанн прощал от всего сердца обиды, и сам, с глубоким смирением и кротостью, просил прощения у тех, кому он причинял скорбь или огорчение. Однажды он поверил клевете на одного монаха, которого обвинили в преступной связи. Монах был заключен в темницу. Ночью патриарх увидел во сне того монаха. Показывая свое тело, покрытое язвами и ранами, он сказал Святителю: «Приятно ли тебе это? Разве апостолы так учили управлять стадом Божиим? Ты поверил клевете». На другой день святитель Иоанн призвал из темницы монаха, который рассказал ему, что крестил девицу у мощей святых мучеников Кира и Иоанна в Газе, а затем ходил вместе с ней, в простоте сердца, желая определить ее в один из женских монастырей. Услышав рассказ инока, святой Иоанн был очень огорчен и искренне просил прощения у невинно пострадавшего. После этого случая он был крайне осторожен в суждении о ближних и других убеждал никогда никого не осуждать. «Не станем никого осуждать,— говорил он,— мы только видим худое дело, но тайного покаяния и скорби грешника, скрытых от нас, не видим».</p>
                <p>Святой Иоанн Милостивый был известен своим кротким отношением к людям. Однажды Святитель вынужден был за какую-то провинность отлучить от Церкви клирика. Провинившийся озлобился на патриарха. Святитель хотел призвать его для беседы, но забыл. Во время совершения Божественной литургии святой вспомнил слова Евангелия: «Когда приносишь свой дар на алтарь и вспомнишь, что брат твой имеет что-либо против тебя, — оставь дар свой и прежде помирись с братом твоим» (<a xlink:href="https://azbyka.ru/biblia/?Mt.5:23-24&amp;c~r&amp;rus">Мф. 5:23-24</a>). Святитель вышел из алтаря, призвал к себе провинившегося клирика и, пав перед ним на колени, всенародно просил прощения. Потрясенный клирик раскаялся в содеянном и впоследствии стал благочестивым священником.</p>
                <p>Один горожанин оскорбил Георгия, племянника патриарха. Георгий просил святого отомстить обидчику. Святитель обещал так воздать оскорбителю, что удивится вся Александрия. Это успокоило Георгия, и святой Иоанн стал поучать его, говоря о необходимости кротости и смирения, а затем, призвав оскорбителя, объявил, что освобождает его от уплаты за землю. Александрия действительно была удивлена такой «местью», а Георгий понял урок своего дяди.</p>
                <p>Святой Иоанн, строгий аскет и молитвенник, всегда имел в душе память о смерти. Он заказал для себя гроб, но не велел мастерам доделывать его до конца, указав каждый праздничный день приходить к нему и в присутствии всех спрашивать, не пора ли завершить работу.</p>
                <p>Незадолго до кончины святой Иоанн вынужден был по болезни оставить свою кафедру и удалиться на о. Кипр. Во время пути больному Святителю было знамение. В сонном видении ему явился светозарный муж и сказал: «Царь царей зовет тебя к Себе». Это явление предвозвестило скорую кончину патриарха. Прибыв на Кипр, в родной город Амафунт, Святитель с миром отошел ко Господу (616—620). Последними его словами были: «Благодарю Тебя, Господи Боже мой, что Ты сподобил меня всё Твое отдать Тебе, ничего я не сохранил от богатства мира сего, кроме третьей части сребреника и ту велю отдать нищим».</p>
                <p>Мощи святителя Иоанна были перенесены в Царьград, где в 1200 году их видел русский паломник Антоний, потом они перенесены в Буду, а оттуда в венгерский город Пресбург.</p>
                <p>
                    <strong>Святой преподобный Нил, постник Синайский, </strong>уроженец Константинополя, жил в V веке и был учеником святого Иоанна Златоуста.
                    </p>
                <p>Получив прекрасное образование, Нил еще молодым человеком был назначен на важный пост префекта столицы. К тому времени Нил был женат и имел двух детей. Блеск придворной жизни тяготил супругов. Огромное влияние на их жизнь и их стремления оказывал святой Иоанн Златоуст. Супруги решили расстаться и посвятить себя иноческой жизни. Жена Нила с дочерью удалилась в один из женских монастырей в Египет, а преподобный Нил с сыном Феодулом ушел на Синай, где поселились в выкопанной своими руками пещере. Сорок лет служила эта пещера жилищем преподобному Нилу. Постом, молитвой, трудами стяжал святой высокое духовное совершенство. К нему стали приходить люди всякого звания и сословия — от императора до земледельца, и каждый у святого находил совет и утешение. В своем уединении преподобный Нил много писал. Известны его послания, среди которых были и гневные обличения императора Аркадия, изгнавшего святого Иоанна Златоуста. Широко известны аскетические творения преподобного Нила, достойного ученика Иоанна Златоуста. Они совершенны по форме, глубоко православны, наполнены искренним чувством и ясной мыслью.</p>
                <p>Преподобный Нил глубоко изучил Священное Писание, оставил толкование на него, но особенно он известен аскетическими творениями. Лучшее из его духовных произведений — Книга о молитве. В этом труде преподобный Нил учит, что молитва есть «умная беседа человека с Богом. Молитвенное состояние есть состояние, свободное от страстей, посредством высшей любви восхищающее мудрый и чистый ум на высоту духовную. С великой радостью приемлет Бог молитву, принесенную в слезах. Молись сначала о приобретении слез, чтобы плачем смягчить жестокость души твоей... Молитва твоя привлекает помощь Господа в том, чтобы мог ты усердно исповедовать грехи свои и умилостивлять Бога слезами... Молись, во-первых, об очищении от страстей, во-вторых, об избавлении от неведения и, в-третьих, об избавлении от всякого искушения...»</p>
                <p>Об унынии святой Нил писал: «Уныние есть изнеможение души, а в изнеможении душа не имеет того, что ей свойственно, и потому не выдерживает мужественно искушений. Что пища для здорового тела, то искушение для мужественной души».</p>
                <p>Гордость, по словам преподобного Нила, самый опасный порок, ибо как ставший на паутину падает и уносится вниз, так падает полагающийся на свои собственные силы. Гордость низвергла ангела с Небес, а смиренномудрие возводит человека на Небо.</p>
                <p>В пустыне преподобный Нил претерпел много невзгод. Так, сарацины пленили сына его Феодула, которого предназначили в жертву языческим богам. По молитвам святого Господь спас Феодула, и преподобный нашел его у епископа Эмесского, выкупившего молодого человека у варваров. Этот же епископ рукоположил обоих пустынников во пресвитеров. После посвящения они возвратились на Синай, где и подвизались вместе до кончины преподобного Нила.</p>
            </section>
            <section>
                <title>
                    <p>В то́йже день 
                        <style>Свята́го блаже́ннаго Иоа́нна Ми́лостиваго</style> Власа́таго, Росто́вскаго чудотво́рца</p>
                </title>
                <p>
                    <emphasis>
                        <style>Слу́жбу зри 3 сентября́.</style>
                    </emphasis>
                </p>
                <p>
                    <emphasis/>
                </p>
                <p>
                    <style>Тропа́рь, глас 8:</style>
                </p>
                <p>Яви́лся еси́ во гра́де, я́ко в пусты́ни,/ в смиренному́дрии, чистоте́, и в труде́х, и в по́двизех, и в терпе́нии мно́зе,/ преблаже́нне о́тче Иоа́нне,/ взем бо крест Христо́в, после́дова Ему́,/ и бе в моли́твах и псалмопе́нии день и нощь/ иноязы́чнаго рече́ния о спасе́нии всего́ ми́ра христиа́нскаго ро́да,/ и пресели́лся еси́ к Невече́рнему Све́ту./ Ны́не же ко гро́бу твоему́ ве́рнии приходя́щии,/ моли́ся Го́сподеви, Богоро́дице и Предте́чи,/ прие́млют исцеле́ния моли́твами твои́ми./ Но при́сно за ны моли́ся, блаже́нне о́тче Иоа́нне,/ спасти́ся душа́м на́шим.</p>
                <p>
                    <style>Конда́к, глас 8:</style>
                </p>
                <p>Христо́вою любо́вию уязви́ся, о́тче Иоа́нне блаже́нне,/ вы́шния красоты́ жела́я,/ земна́я же вся презре́ и нивочто́же вмени́/ и на земли́ А́нгельское житие́ препроводи́,/ в ве́чный поко́й дости́же, иде́же глас пра́зднующих,/ с ни́ми же моли́ся за ны/ и душа́м на́шим проще́ние, и телесе́м исцеле́ние да́руй.</p>
            </section>
            <section>
                <title>
                    <p>
                        <style>В то́йже день</style>
                        <style>Преподо́бнаго Ни́ла Мироточи́ваго, Афо́нскаго</style>
                    </p>
                </title>
                <p>
                    <style>Тропа́рь, глас 1:</style>
                </p>
                <p>Мона́шествовав Богоуго́дно в Горе́ Афо́нстей,/ в моли́твах и поста́х Бо́га взыска́л еси́/ и ста́л еси́ прия́телище чи́стое Ду́ха,/ облистава́я ве́рным доброде́телей лучи́,/ и́миже осиява́еши, Ни́ле, вопию́щих тебе́:/ сла́ва просла́вльшему тя Бо́гу,/ сла́ва Венча́вшему тя,/ сла́ва Де́йствующему тобо́ю всем исцеле́ния.</p>
                <p>
                    <style>Конда́к, глас 3:</style>
                </p>
                <p>Е́же от земли́ явле́ние/ свяще́нных моще́й твои́х, Ни́ле,/ совозсия́ло сия́нию Креста́,/ того́ бо вожделе́л еси́ те́пле от младе́нства,/ ко́сти твои́, сораспя́вшияся Христо́ви,/ воскре́сшему я́ко преве́чному Бо́гу,/ Того́ прия́ша благода́ть.</p>
                <p>
                    <strong>Преподобный Нил Мироточивый, Афонский </strong>подвизался в XVI — XVII веках. Он был сыном благочестивых православных родителей, живших в Морее (Греция), в селении «Святого Петра».
                    </p>
                <p>В раннем детстве будущий подвижник лишился родителей, обрел духовного отца в своем дяде иеромонахе Макарии. Под его руководством святой Нил принял монашеское пострижение и был рукоположен во иеромонаха.</p>
                <p>Подвижники отправились на Афонскую гору и поселились в местечке, называемом «Святые Камни». Блаженный Макарий устроил церковь во имя Пресвятой Богородицы и святых Петра и Афанасия. Подвижники сами расписали церковь, так как были искусными иконописцами, а утварь и книги приобрели на последние деньги, взятые из дома.</p>
                <p>Вскоре иеромонах Макарий мирно почил о Господе, а преподобный Нил избрал себе новое место для подвигов в недоступной пещере. Там преподобный соорудил церковь в честь Сретения Господня.</p>
                <p>Подвиги преподобного Нила остались ведомы лишь Господу, ради Которого он оставил мир.</p>
                <p>Преподобный Нил преставился к Богу 12 ноября, в день памяти своего Небесного покровителя преподобного Нила Постника.</p>
                <p>Преподобный Нил хотел скрыть свои подвиги и по смерти. Святой завещал не открывать его останков, как принято на Афоне. Тело преподобного погребли в небольшой пещерке под его келлией-пещерой, утвердив над изголовьем надпись с запрещением открывать останки подвижника.</p>
                <p>Господь Сам прославил Своего угодника. Девственное и от юности посвященное Богу тело, очищенное и утонченное постами, омытое слезами покаяния, облагоуханное молитвами,— стало источать миро, которое истекало из гроба через малое отверстие и по отвесной скале текло к морю.</p>
                <p>Это событие вскоре стало известно всему Православному Востоку. Со всех концов света приплывали паломники за благодатным миром. Место, куда стекало миро, было знаменательно тем, что много веков назад там остановился корабль, на котором плыл преподобный Петр Афонский, положивший начало афонскому монашеству.</p>
                <p>Бесчисленные исцеления, последовавшие от мира преподобного Нила, послужили основанием для прославления его в лике святых, именуя его Мироточивым.</p>
                <p>Ученик, оставшийся после преподобного Нила, стал скорбеть, что множество людей, приходящих за миром, нарушают спокойствие Святой Горы, и святое миро иссякло.</p>
                <p>Некоторые из кавсокаливских отцов, получивших благодатную помощь через молитвенное призывание святого, решили построить при его пещере храм. В день воспоминания явления в Иерусалиме на небе Честно́го Креста Господня, 7 мая 1815 года, они приступили к строительству и обрели благоуханные мощи преподобного Нила. В освидетельствовании их участвовал святитель Григорий V, Константинопольский Патриарх.</p>
                <p>В честь этого события была установлена вторая память преподобному Нилу на 7 мая.</p>
                <p>Преподобный Нил прославился также посмертными явлениями, в которых преподал указания истинного пути спасения. С 1813 по 1819 годы преподобный Нил являлся наяву и во сне малограмотному афонскому иноку Феофану, который с помощью иеромонаха Герасима записал свои беседы со святым. Преподобный Нил преподал глубокое назидание о духовной брани, наставления монашествующим и обличение их пороков, призывал к покаянию и спасению, указывая на будущие судьбы мира и Святой Афонской Горы.</p>
                <p>Накануне турецкого нашествия и разорения Афона преподобный Нил возвестил спасавшимся на Святой Горе, чтобы они не смущались, не ужасались, не теряли веры в Покров Божией Матери и не покидали Афона, пока Иверская икона Божией Матери не покинет Сама Святую Гору, но чтобы пребывали в покаянии и надежде спасения, в безмолвии, смирении и послушании, стараясь хранить нерушимо то малое, что еще осталось от прежней высокой монашеской жизни, особенно же целомудрие.</p>
                <p>Слово преподобного Нила полно высокой художественности, лиризма, поэзии, благодатного вдохновения, оно напоминает пламенное слово Библейских пророков или чудные новозаветные песнопения преподобного Иоанна Дамаскина.</p>
                <p>На древней иконе преподобного Нила, находящейся в келлии Безбрадых (в храме Успения Пресвятой Богородицы), преподобный изображается со свитком в руках, на котором написано: «Братие! оружия монаха суть размышления, молитва, различение помыслов, смиренномудрие и послушание о Боге» (Посмертные вещания преподобного Нила Мироточивого Афонского. Перевод с греческой рукописи [иеросхимонаха Антония Булатовича]. Издание келлии Благовещенской старца Парфения на Афоне, 1912, с. III).</p>
            </section>
        </section>
        <section>
            <title>
                <p>В 13-й день</p>
            </title>
            <section>
                <title>
                    <p>И́же во святы́х отца́ на́шего Иоа́нна, 
                        <style>архиепи́скопа Константи́награ́да, Златоу́стаго</style></p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>Стихи́ры на 4, глас 1.</p>
                <p>
                    <style>Подо́бен:</style> Небе́сных чино́в:</p>
                <p>Крести́теля подража́л еси́ тезоиме́ннаго до́бре воздержа́нием, о́тче,/ и Илию́ вели́каго посто́м и чистото́ю:/ ре́вностию уя́звлен обои́х, Златоу́сте,/ на ца́рское вели́чество сме́льствуеши,/ я́ко па́стырь Це́ркве Христо́вы.</p>
                <p>Боже́ственным вдохнове́нием Сло́ва/ проте́к, по пи́санному, всю зе́млю,/ веща́ние догма́тов твои́х, о́тче, просвети́ мир:/ отве́рзл еси́ нам покая́ния вход,/ ни́щих попече́нием возобража́я Христо́во Ева́нгелие.</p>
                <p>Чи́стый души́ твоея́ и нескве́рный свет/ со́лнечныя лучи́ осиява́ет ми́ру догма́тов благоче́стия,/ о́тче му́дре Иоа́нне Златоу́сте,/ и мглу отго́нит,/ и просвеща́ет вселе́нную ко благоче́стию.</p>
                <p>
                    <style>Сла́ва, глас 4:</style>
                </p>
                <p>Был еси́, Златоу́сте, Богодохнове́нный орга́н,/ чрез его́же нам Дух Святы́й провозгласи́:/ благознамени́тым бо гла́сом/ протече́ концы́ веща́ние уче́ний твои́х,/ и, подража́тель быв апо́столов, преподо́бне,/ лик пости́же о́ный, его́же вожделе́л еси́./ Моли́ся Го́споду, всеблаже́нне,/ умири́ти мир и спасти́ ду́ши на́ша.</p>
                <p>
                    <style>И ны́не, Богоро́дичен:</style> 
                </p>
                <p>Изба́ви ны от нужд на́ших, Ма́ти Христа́ Бо́га,/ ро́ждшая всех Творца́,/ да вси зове́м Ти:/ ра́дуйся, еди́на предста́тельство душ на́ших.</p>
                <p>
                    <style>На стихо́вне стихи́ры, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Труба́ златови́дная,/ све́тло вопию́щи Бо́жия вели́чия,/ показа́лся еси́, Иоа́нне, ми́ра в конце́х.</p>
                <p>
                    <style>Стих:</style> Уста́ моя́ возглаго́лют прему́дрость,/ и поуче́ние се́рдца моего́ ра́зум.</p>
                <p>Зако́н, я́коже Моисе́й, прия́л еси́ от Го́спода, Златоу́сте,/ мир умудря́я и просвеща́я/ Боже́ственными твои́ми уче́нии.</p>
                <p>
                    <style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
                <p>Пропове́дник я́ко и́стинно Боже́ственнаго ца́рствия/ был еси́, Златосло́ве, вопия́:/ пока́йтеся, погружа́я отча́яние.</p>
                <p>
                    <style>Сла́ва, глас и подо́бен то́йже:</style>
                </p>
                <p>Тро́ицы Честны́я во единонача́лие научи́л еси́ ве́ровати,/ Отца́, Сло́ва, Ду́ха,/ Златоу́сте, о́тче наш.</p>
                <p>
                    <style>И ны́не, Богоро́дичен:</style> 
                </p>
                <p>Де́во, из Тебе́ ро́ждшагося Бо́га Сло́ва/ моли́, Богоро́дице, с Златосло́вным Иоа́нном,/ е́же спасти́ ду́ши на́ша.</p>
                <p>
                    <style>Та́же, </style>Ны́не отпуща́еши: 
                    <style>Трисвято́е. По</style>
                    О́тче наш: 
                    <style>тропа́рь,</style>
                    <style>глас 8: </style>
                    Уст твои́х: 
                    <style>(</style>
                    <emphasis>
                        <style>зри </style></emphasis>
                    <emphasis>
                        <style>день сей </style>
                    </emphasis>
                    <emphasis>
                        <style>ни́же</style>
                    </emphasis>
                    <style>). </style>
                    <style>Сла́ва, и ны́не, Богоро́дичен:</style> И́же нас ра́ди:</p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>Стихологису́ем </style>Блаже́н муж: 
                    <style>1-й антифо́н.</style></p>
                <p>
                    <style>На </style>Го́споди, воззва́х: 
                    <style>стихи́ры на 8, глас 4.</style></p>
                <p>
                    <style>Подо́бен:</style> Я́ко до́бля:</p>
                <p>Златокова́нную трубу́, Богодохнове́нный орга́н,/ догма́тов пучи́ну неисчерпа́емую,/ Це́ркве утвержде́ние,/ ум Небе́сный, прему́дрости глубину́,/ ча́шу всезлату́ю,/ излива́ющую ре́ки уче́ний медото́чных и напая́ющую тварь,/ пе́сненно воспои́м.</p>
                <p>Звезду́ незаходи́мую,/ заря́ми просвеща́ющую уче́ний всю подсо́лнечную,/ покая́ния пропове́дника,/ гу́бу всезлату́ю,/ мокроту́ лю́тую неве́дения взе́млющую/ и ороша́ющую иста́явшая сердца́ грехми́,/ Иоа́нна досто́йно Златослове́снаго почти́м.</p>
                <p>Земны́й А́нгел и Небе́сный челове́к,/ ла́стовица благоглаго́ливая и многогла́сная,/ доброде́телей сокро́вище,/ ка́мень наразсе́дный, ве́рных воображе́ние,/ му́чеником подо́бен,/ равностоя́тель святы́х А́нгел,/ апо́столов единонра́вен,/ в пе́снех да возвели́чится Златоу́ст.</p>
                <p>
                    <style>Глас 2:</style>
                </p>
                <p>До́м духо́вный одея́нии, я́ко ка́мении, согражде́н/ и ми́р покрыва́яй,/ прему́дрый Златоу́ст.</p>
                <p>До́м духо́вен благода́ти все́й/ сло́ва прему́дрости яви́ся, вну́трь имы́й,/ Златоу́сте блаже́нне.</p>
                <p>
                    <style>Глас 5:</style>
                </p>
                <p>До́м свяще́нных доброде́телей свяще́нный/ себе́ соверши́л еси́,/ в тебе́ бо жили́ще,/ я́ко во святе́м хра́ме и честне́йшем, о́тче,/ положи́, прему́дро окорми́в,/ и чу́вства теле́сная,/ я́ко в неокра́доме сокро́вищи,/ соблю́л еси́ помышле́ния страстны́х смуще́ний,/ отню́дуже Богови́днейши, преблаже́нне, быв,/ Це́ркви предста́тельством укра́шен,/ Христа́ моли́,/ подаю́щаго ми́рови ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Преподо́бне, треблаже́нне, святе́йший о́тче,/ па́стырю до́брый и началопа́стыря Христа́ учениче́,/ положи́вый ду́шу за о́вцы:/ сам и ны́не, всеблагохва́льне Иоа́нне Златоу́сте,/ проси́ моли́твами твои́ми/ дарова́ти нам ве́лию ми́лость.</p>
                <p>
                    <style>И ны́не, Богоро́дичен: </style>Кто Тебе́ не ублажи́т:</p>
                <p>
                    <style>Вход, проки́мен дне́ и чте́ния.</style>
                </p>
                <p>При́тчей чте́ние 
                    <style>(главы́ 10, 3, 8):</style></p>
                <p>Па́мять пра́веднаго с похвала́ми,/ и благослове́ние Госпо́дне на главе́ его́./ Блаже́н челове́к, и́же обре́те прему́дрость,/ и сме́ртен, и́же уве́де ра́зум./ Лу́чше бо сию́ купова́ти,/ не́жели зла́та и сребра́ сокро́вища./ Честне́йшая же есть ка́мений многоце́нных,/ все же честно́е недосто́йно ея́ есть./ Долгота́ бо дней и ле́та живота́ в десни́це ея́,/ в шу́йце же ея́ бога́тство и сла́ва./ От уст ея́ исхо́дит пра́вда,/ зако́н же и ми́лость на язы́це но́сит./ Послу́шайте у́бо мене́, о ча́да!/ честна́я бо реку́:/ и блаже́н челове́к, и́же пути́ мои́ сохрани́т:/ исхо́ди бо мои́ — исхо́ди живота́,/ и уготовля́ется хоте́ние от Го́спода./ Сего́ ра́ди молю́ вас/ и предлага́ю мой глас сыново́м челове́ческим./ Я́ко аз, прему́дрость, устро́их сове́т,/ и ра́зум, и смы́сл аз призва́х./ Мой сове́т и утвержде́ние,/ мой ра́зум, моя́ же кре́пость./ Аз мене́ лю́бящия люблю́,/ и́щущии же мене́ обря́щут благода́ть./ Разуме́йте у́бо, незло́бивии, кова́рство,/ ненака́заннии же, прилага́йте сердца́./ Послу́шайте мене́ и па́ки, честна́я бо реку́,/ и отве́рзу от усте́н пра́вая,/ я́ко и́стине поучи́тся горта́нь моя́,/ ме́рзски же пре́до мно́ю устны́ лжи́выя./ С пра́вдою вси глаго́лы уст мои́х:/ ничто́же в них стро́потно, ниже́ развраще́нно./ Вся пра́ва суть разумева́ющим/ и про́ста обрета́ющим ра́зум./ Науча́ю бо вас и́стине,/ да бу́дет о Го́споде наде́жда ва́ша,/ и испо́лнитеся Ду́ха.</p>
                <p>Прему́дрости Соломо́новы чте́ние 
                    <style>(гла́вы 10, 6, 8, 9):</style></p>
                <p>Уста́ пра́веднаго ка́плют прему́дрость,/ устне́ же муже́й му́дрых ве́дят благода́ть./ Уста́ му́дрых поуча́тся прему́дрости,/ пра́вда же избавля́ет их от сме́рти./ Сконча́вшуся му́жу пра́ведну, не поги́бнет наде́жда./ Сын бо пра́веден ражда́ется в живо́т/ и во благи́х свои́х плод пра́вды объи́мет./ Свет пра́ведным всегда́,/ и от Го́спода обря́щут благода́ть и сла́ву,/ язы́к му́дрых до́брая свесть,/ и в се́рдце их почи́ет му́дрость./ Лю́бит Госпо́дь преподо́бная сердца́,/ прия́тни же Ему́ вси непоро́чнии в пути́./ Му́дрость Госпо́дня просвеща́ет лице́ разу́мнаго:/ постига́ет бо жела́ющия ю,/ пре́жде да́же разуме́ти ю,/ и удо́бь у́зрится от лю́бящих ю./ У́треневавый к ней не утруди́тся,/ и бдий ей ра́ди вско́ре без печа́ли бу́дет./ Я́ко досто́йных ея́ сама́ обхо́дит, и́щущи,/ и во стезя́х ея́ явля́ется им благоприе́мне./ Му́дрости никогда́же одоле́ет зло́ба./ Сих ра́ди и рачи́тель бых добро́ты ея́,/ и возлюби́х ю, и поиска́х от ю́ности мое́й./ И взыска́х неве́сту привести́ себе́,/ я́ко всех Влады́ка возлюби́ ю./ Таи́бница<a type="note" xlink:href="#note133">133</a>
                    бо есть Бо́жия хи́трости/ и обрета́тельница дел Его́./ Труды́ ея́ суть доброде́тели:/ целому́дрию же и ра́зуму та учи́т,/ пра́вде и му́жеству,/ и́хже потре́бнее ничто́же есть в житии́ челове́ком./ А́ще же и многоиску́сства жела́ет кто,/ весть дре́вняя и бы́ти хотя́щая разсмо́трит:/ свесть изви́тия слове́с и разреше́ния гада́ний,/ зна́мения, и чудеса́ проразуме́ет,/ и сбытия́ време́н и лет,/ и всем сове́тник есть благ./ Я́ко безсме́ртие есть в ней/ и благосла́вие во обще́нии слове́с ея́./ Сего́ ра́ди бесе́довах ко Го́споду,/ и помоли́хся Ему́,/ и <style>рех</style> от всего́ се́рдца моего́:/ Бо́же отце́в и Го́споди ми́лости,/ сотвори́вый вся Сло́вом Твои́м/ и му́дростию Твое́ю устро́ивый челове́ка,/ да владе́ет бы́вшими от <style>Тебе</style>́ тва́рьми/ и да управля́ет мир в преподо́бии и пра́вде,/ даждь ми Твои́х Престо́лов приседя́щую прему́дрость/ и не отлучи́ мене́ от о́трок Твои́х,/ я́ко аз раб Твой и сын рабы́ни Твоея́./ Посли́ ю с Небе́с от свята́го жили́ща Твоего́/ и от Престо́ла сла́вы Твоея́,/ да, су́щи со мно́ю, научи́т мя,/ что благоуго́дно есть пред Тобо́ю,/ и наста́вит мя в ра́зум,/ и сохрани́т мя в сла́ве свое́й./ Помышле́ния бо сме́ртных вся боязли́ва/ и погреши́тельна умышле́ния их.</p>
                <p>Прему́дрости Соломо́новы чте́ние 
                    <style>(гла́вы 4, 6, 7, 2):</style></p>
                <p>Похваля́ему пра́веднику возвеселя́тся лю́дие:/ безсме́ртие бо есть па́мять его́,/ я́ко от Го́спода познава́ется и от челове́ков,/ и уго́дна Го́споду душа́ его́./ Возлюби́те у́бо, о му́жие, му́дрость и поживете́,/ восхощи́те ея́ и нака́зани бу́дете,/ Нача́ло бо ея́ — любы́ и соблюде́ние зако́на./ Почти́те прему́дрость, да во ве́ки ца́рствуете./ Возвещу́ вам и не скры́ю от вас та́ин Бо́жиих,/ я́ко Той му́дрости Наста́вник есть,/ и му́дрых Испра́витель,/ и вся́кому смы́слу и де́лу Хитре́ц./ И всем смы́слом научи́т му́дрость:/ есть бо в ней Дух Разу́мен и Свят,/ и сия́ние Све́та Присносу́щнаго,/ и о́браз бла́гости Бо́жия;/ та́я дру́ги Бо́жия и проро́ки устроя́ет./ Благоле́пнейши же есть со́лнца/ и па́че вся́каго сотворе́ния звезд,/ све́ту сосужда́ема, обрета́ется пе́рвейши./ Та́я, угожда́ющия ей, от боле́зни изба́ви/ и наста́ви на стези́ пра́выя./ Даде́ им ра́зум име́ти свят,/ и сохрани́ от ловя́щих,/ и по́двиг кре́пок подаде́ им./ Да разуме́ют вси,/ я́ко си́льнейши всего́ есть благоче́стие./ И никогда́же премо́жет зло́ба му́дрости,/ ниже́ пре́йдет, злы́я облича́ющи, суд./ Реко́ша же в себе́, помы́сливше непра́ведно:/ наси́льствуем пра́веднаго/ и не пощади́м преподо́бства его́,/ ни усрами́мся седи́н ста́рости многоле́тны./ Бу́дет бо нам кре́пость зако́н,/ и улови́м пра́веднаго,/ я́ко неуго́ден нам есть:/ и проти́вится дело́м на́шим,/ и поно́сит нам отпаде́ние зако́на,/ и облича́ет нам согреше́ния наказа́ния на́шего./ Возвеща́ет нам ра́зум име́ти Бо́жий/ и о́трока Госпо́дня себе́ имену́ет./ Бысть нам на обличе́ние помышле́ний на́ших,/ и тя́жек нам есть, и ви́димь:/ я́ко неподо́бно ины́м житие́ его́,/ и измене́ны стези́ его́./ В поруга́ние вмени́хомся ему́:/ и удаля́ется от путе́й на́ших, я́ко от нечисто́т,/ и блажи́т после́дняя пра́ведных./ Уви́дим у́бо,/ а́ще словеса́ его́ и́стинна суть,/ иску́сим, я́же сбыва́ются ему́./ Руга́нием и му́кою истя́жем его́,/ да разуме́ем кро́тость его́,/ и иску́сим беззло́бство его́:/ сме́ртию безобра́зною осу́дим его́,/ бу́дет бо посеще́ние от слове́с его́./ Сия́ помы́слиша и прельсти́шася:/ ослепи́ бо я зло́ба их./ И не разуме́ша та́ин Бо́жиих,/ и не разсуди́ша, я́ко Ты еси́ Бог Еди́н,/ живота́ име́яй и сме́рти власть,/ и спаса́яй во вре́мя ско́рби,/ и избавля́яй от вся́каго зла́./ Щедр и ми́лостив,/ и дая́й преподо́бным Свои́м благода́ть,/ и Свое́ю мы́шцею го́рдым противля́яйся.</p>
                <p>
                    <style>На литии́ стихи́ра хра́ма и свята́го самогла́сны, глас 1. Анато́лиево:</style>
                </p>
                <p>Свети́льниче Иоа́нне, уста́ златосия́нная,/ удобре́ние Богоде́янных доброде́телей,/ обита́лище писа́ний тайнонача́льных:/ ты пречи́стое, Всесвята́го Ду́ха нетле́нное сокро́вище был еси́,/ отню́дуже возвесели́л еси́ всю Це́рковь/ спаси́тельным твои́м сло́вом су́щим,/ дерзнове́ние у́бо обре́т к Бо́гу,/ в наслажде́нии Го́рняго насле́дия/ моли́ся о нас, о́тче святе́йший.</p>
                <p>Излия́ся благода́ть во устна́х твои́х,/ преподо́бне о́тче Иоа́нне Златоу́сте,/ сего́ ра́ди пома́за тя Бог архиере́я лю́дем Свои́м,/ па́ствити па́ству Его́ в преподо́бии и пра́вде./ Те́мже, препоя́сан ору́жием Си́льнаго,/ пресе́кл еси́ языковре́дия ересе́й,/ и ны́не не преста́й моля́ся/ умири́ти мир и спасти́ ду́ши на́ша.</p>
                <p>
                    <style>Глас 2. Студи́тово:</style>
                </p>
                <p>Тя, вели́каго архиере́я и па́стыря,/ незло́бива и преподо́бна,/ покая́ния пропове́дника,/ златослове́сная уста́ благода́ти,/ восхваля́юще любо́вию, мо́лимся:/ препода́ждь нам моли́твы твоя́, о́тче,/ во спасе́ние душ на́ших.</p>
                <p>
                    <style>Гео́ргия Никомиди́йскаго:</style>
                </p>
                <p>Златы́ми словесы́ твои́ми,/ Це́рковь, я́ко у́тварию злато́ю, украси́вшися,/ Иоа́нне Златоу́сте,/ неве́стнически ра́дующися, вопие́т тебе́:/ насы́тихся от твои́х златото́чных вод,/ украси́вшися златотка́нными и медозлаты́ми питии́;/ от дея́ния бо в виде́ние возвожду́ся/ кро́тких ра́ди твои́х поуче́ний/ и со Христо́м, у́мным Женихо́м, соединя́юся, ца́рствующи с Ним./ Тем и мы, совоку́пльшеся в па́мять твою́, зове́м:/ не преста́й моля́ся за ны ко Го́споду,/ е́же спасти́ ду́ши на́ша.</p>
                <p>Прия́л еси́, иера́рше, Го́рнейшую филосо́фию/ и вне ми́ра был еси́,/ живя́ вы́шше ви́димых,/ и зерца́ло нескве́рное Бо́жие Боже́ственно показа́лся еси́,/ и сый, при́сно соедине́н Све́том,/ свет приима́л еси́,/ и ясне́йший блаже́нный получи́л еси́ коне́ц./ Моли́ся, Златоу́сте, о душа́х на́ших.</p>
                <p>
                    <style>Глас 4:</style>
                </p>
                <p>Глаго́лы златоза́рнейшими/ зе́млю я́ве напои́л еси́,/ златоточи́ву име́я ду́шу же и те́ло, всеблаже́нне,/ вся позлати́в словесы́ твои́ми,/ златоде́лателю догма́тов твои́х,/ и, кни́ги написа́в златопи́санныя,/ возлете́л еси́ на Небеса́./ Тем вопие́м ти:/ златоточи́ве и Златоу́сте,/ Христа́ Бо́га моли́ спасти́ ду́ши на́ша.</p>
                <p>
                    <style>Сла́ва, глас то́йже.</style>
                </p>
                <p>Ге́рманово:</p>
                <p>Подоба́ше Ца́рствующему градо́в/ Иоа́нна име́ти архиере́я,/ я́коже не́кую у́тварь ца́рскую/ и златокова́нную трубу́,/ вся оглаша́ющу концы́ спаси́тельными догма́ты/ и вся совоздви́жущую к ре́вности пе́ний Боголе́пных./ К нему́же возопии́м:/ златосло́ве и Златоу́сте,/ Христа́ Бо́га моли́ спасти́ ду́ши на́ша.</p>
                <p>
                    <style>И ны́не, Богоро́дичен:</style> 
                </p>
                <p>Тя сте́ну стяжа́хом, Богоро́дице Пречи́стая,/ и благоути́шное приста́нище, и утвержде́ние,/ те́мже мо́лим, и́же в житии́ обурева́емии,/ упра́ви и спаси́ ны.</p>
                <p>
                    <style>На стихо́вне стихи́ры, глас 5.</style>
                </p>
                <p><style>Подо́бен:</style> Ра́дуйся:</p>
                <p>Ра́дуйся, златоза́рный и кра́сный/ Це́ркве Богодохнове́нный орга́не;/ язы́че, человеколю́бно покая́ния/ нам разли́чныя о́бразы подпису́ющий;/ у́ме златозра́чный;/ ла́стовице златоу́стая;/ голуби́це же, псало́мски междора́миями златосия́ющая/ доброде́телей на зла́це;/ струя́ златови́днейшая,/ пролива́ющая во́ды;/ уста́ Боже́ственная/ и Боже́ственнаго человеколю́бия поручи́тельная,/ Христа́ моли́ низпосла́ти душа́м на́шим ве́лию ми́лость.</p>
                <p>
                    <style>Стих:</style> Уста́ моя́ возглаго́лют прему́дрость,/ и поуче́ние се́рдца моего́ ра́зум.</p>
                <p>Ра́дуйся, сиро́т оте́ц,/ оби́димых бы́страя по́мощь,/ убо́гим подая́ние, а́лчущим пи́ща,/ греша́щих исправле́ние,/ душ благоуго́днейший врачу́ и честне́йший,/ Богосло́вия высо́кое изве́ство,/ сказа́ние писа́ний духо́вных,/ зако́н де́йственнейший,/ пра́вило пра́вейшее,/ виде́ния и дея́ния прему́дросте кра́йнейшая,/ Христа́ низпосла́ти душа́м на́шим моли́ ве́лию ми́лость.</p>
                <p>
                    <style>Стих:</style> Уста́ пра́веднаго поуча́тся прему́дрости,/ и язы́к его́ возглаго́лет суд.</p>
                <p>Ра́дуйся, Це́рковь вопие́т ти,/ жениху́ своему́, о Златоу́сте!/ Просия́вый во всем ми́ре па́че луч со́лнечных/ доброде́тельми и словесы́ би́серными,/ па́че му́дрых прему́дрейший/ и ри́торов превысоча́йший,/ и́стинных догма́т побо́рниче,/ лжи обличи́телю, покая́ния учи́телю./ Ра́дуйся, тиша́йшая зна́ния пучи́но,/ и́же, по Па́влу вели́кому, уста́ и ум насле́довав Христо́в./ Его́же моли́ душа́м на́шим да́ти ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Труба́ златогла́сная показа́лся еси́,/ златоглаго́ливе Златоу́сте,/ златоде́йствуя сердца́ ве́рных/ златотру́дными твои́ми уче́нии,/ проро́чески бо изы́де веща́ние исправле́ний твои́х, преподо́бне о́тче,/ и ми́ра всего́ концы́ просвети́л еси́.</p>
                <p>
                    <style>И ны́не: </style>Творе́ц и Изба́витель мой:</p>
                <p>
                    <style>На благослове́нии хле́бов тропа́рь свята́го два́жды и </style>Богоро́дице Де́во, ра́дуйся: 
                    <style>еди́ножды. </style></p>
                <p>
                    <style>Тропарь святителя, глас 8:</style>
                </p>
                <p>Уст твои́х, я́коже све́тлость огня́ возсия́вши, благода́ть/ вселе́нную просвети́:/ не сребролю́бия ми́рови сокро́вища сниска́,/ высоту́ нам смиренному́дрия показа́,/ но, твои́ми словесы́ наказу́я, о́тче Иоа́нне Златоу́сте,/ моли́ Сло́ва Христа́ Бо́га спасти́ся душа́м на́шим.</p>
                <p>
                    <style>А иде́же всено́щное бде́ние не быва́ет, по тропаре́: сла́ва, и ны́не, Богоро́дичен и отпу́ст.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style> Бог Госпо́дь: 
                    <style>тропа́рь</style>
                    <style>два́жды. Сла́ва, и ны́не, Богоро́дичен воскре́сный.</style></p>
                <p>
                    <style>По 1-ом стихосло́вии седа́лен, глас 1.</style>
                </p>
                <p>
                    <style>Подо́бен:</style> Лик Ангельский:</p>
                <p>Златообра́зная звезда́, земны́м возсия́л еси́, Златоу́сте, све́тло,/ Иоа́нне всеблаже́нне,/ просвеща́я концы́ заря́ми слове́с твои́х./ Тем <style>Днесь</style> всесвяту́ю твою́ па́мять пра́зднующе,/ грехо́в всех про́сим оставле́ния.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Безневе́стная Чи́стая Богоро́дице Де́во,/ еди́на ве́рных Предста́тельнице и Покро́ве,/ бед и скорбе́й и лю́тых обстоя́ний вся изба́ви/ на Тя упова́ние, Отрокови́це, иму́щия/ и ду́ши на́ша спаси́ Боже́ственными моли́твами Твои́ми.</p>
                <p>
                    <style>По 2-ом стихосло́вии седа́лен, глас 5.</style>
                </p>
                <p>
                    <style>Подо́бен:</style> Собезнача́льное Сло́во:</p>
                <p>Цветника́ слове́с Богодохнове́нных писа́ний,/ наставля́ющаго нас к покая́нию,/ мно́гая искуше́ния претерпе́вша,/ Златоу́стаго, ве́рнии, я́ко научи́вшеся от него́, почти́м по до́лгу:/ мо́лится бо Го́споду спасти́ся душа́м на́шим.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ужа́сно чу́до зача́тия/ и несказа́нен о́браз рождества́ в Тебе́ позна́ся, Присноде́во Чи́стая,/ ужаса́ет мой ум и удивля́ет помышле́ние,/ сла́ва Твоя́, Богоро́дице, всем простре́ся ко спасе́нию душ на́ших.</p>
                <p>
                    <style>По полиеле́и седа́лен, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Сокро́вище яви́лся еси́ духо́вное Боже́ственными твои́ми словесы́,/ я́ко вои́стинну ми́ра, Златоу́сте, просия́в конце́м,/ бога́тство спаси́тельное всем по́дал еси́,/ наставля́я, блаже́нне, лю́ди к покая́нию./ Тем и тече́ние соверши́в жития́,/ Престо́лу предстои́ши Вы́шняго, приснопа́мятне Иоа́нне Златоу́сте,/ моли́ Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Небе́сную дверь и киво́т,/ пресвяту́ю го́ру, све́тлый о́блак воспои́м,/ неопали́мую купину́, слове́сный рай,/ Е́вы воззва́ние, вселе́нныя всея́ вели́кое сокро́вище,/ я́ко спасе́ние в Ней соде́лася ми́ра и оставле́ние дре́вних согреше́ний./ Сего́ ра́ди вопие́м Ей:/ моли́ся Сы́ну Твоему́ прегреше́ний оставле́ние дарова́ти/ благоче́стно покланя́ющимся всесвято́му Рождеству́ Твоему́.</p>
                <p>
                    <style>Степе́нна, 1-й антифо́н 4-го гла́са. Проки́мен, глас 4: </style>Уста́ моя возглаго́лют прему́дрость, и поуче́ние се́рдца моего́ ра́зум. 
                    <style>Стих:</style> 
                    Услы́шите сия́, вси язы́цы: Вся́кое дыха́ние: 
                    <style>Ева́нгелие от Иоа́нна, зача́ло 35, от полу́.</style></p>
                <p>
                    <style>По 50-м псалме́ стихи́ра самогла́сна, глас 6:</style>
                </p>
                <p>Излия́ся благода́ть во устна́х твои́х, преподо́бне о́тче,/ и был еси́ па́стырь Христо́вы Це́ркве,/ уча́ слове́сныя о́вцы/ ве́ровати в Тро́ицу Единосу́щную/ во еди́ном Божестве́.</p>
                <p>
                    <style>Кано́н Пресвяты́я Богоро́дицы со ирмосо́м на 6. Глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Во́ду проше́д, я́ко су́шу,/ и еги́петскаго зла́ избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
                </p>
                <p>Мно́гими содержи́мь напа́стьми,/ к Тебе́ прибега́ю, спасе́ния иски́й:/ о Ма́ти Сло́ва и Де́во!/ от тя́жких и лю́тых мя спаси́.</p>
                <p>Страсте́й мя смущаю́т прило́зи/ мно́гаго уны́ния испо́лнити мою ду́шу:/ умири́, Отрокови́це, тишино́ю Сы́на и Бо́га Твоего́, Всенепоро́чная.</p>
                <p>Спа́са ро́ждшую, Тя и Бо́га молю́, Де́во, изба́витися ми лю́тых:/ к Тебе́ бо ны́не прибега́я,/ простира́ю и ду́шу, и помышле́ние.</p>
                <p>Неду́гующа те́лом и душе́ю,/ посеще́ния Боже́ственнаго и промышле́ния от <style>Тебе</style>́ сподо́би,/ еди́на Богома́ти, я́ко блага́я, Блага́го же Роди́тельнице.</p>
                <p>
                    <style>Кано́н свята́го на 8, его́же краегране́сие: </style>Ду́ха пою́ тя, злато́е усто́. 
                    <style>Феофа́ново. Глас 8.</style></p>
                <p>
                    <style>Песнь 1</style>.</p>
                <p>
                    <style>Ирмо́с:</style> 
                    <emphasis>Колесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца, спасе́,/ песнь Бо́гови воспева́юща.</emphasis>
                </p>
                <p>Покая́ния быв тепле́йший пропове́дник, Златоу́сте,/ пока́ятися мне, о́тче, Бо́гу моли́ся от всего́ се́рдца моего́/ и дре́вних прегреше́ний исцели́ти я́звы/ твои́м страда́тельством<a type="note" xlink:href="#note134">134</a>
                    умоли́.</p>
                <p>Всю зарю́ Свята́го Ду́ха, о́тче, прии́м,/ всесве́тел яви́лся еси́ столп, предводи́телен Це́ркве, преподо́бне,/ све́тел же о́блак, всеблаже́нне,/ осеня́ющ правосла́вных собо́ры.</p>
                <p>От Христа́ рукоположе́н учи́тель,/ Боже́ственная уче́ния златови́дным язы́ком,/ мы́слию же Богому́дрою бога́тно ты источи́л еси́:/ Бо́жия бо река́, вод испо́лнен Ду́ха,/ яви́лся еси́, Богоявле́нне Златоу́сте.</p>
                <p>
                    <style>Богоро́дичен:</style> Преукра́шена разли́чием благода́ти, Богора́дованная,/ О́тчее Сло́во, плоть бы́вшее за благоутро́бие мно́гое па́че ума́ и словесе́,/ Благослове́нная, родила́ еси́,/ пребы́вши Де́ва нескве́рная.</p>
                <p>
                    <style>Катава́сия:</style>
                    <emphasis>Отве́рзу уста́ моя́:</emphasis>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
                </p>
                <p>Предста́тельство и покро́в жи́зни моей полага́ю Тя, Богороди́тельнице Де́во,/ Ты мя окорми́ ко приста́нищу Твоему́,/ благи́х вино́вна, ве́рных утвержде́ние, еди́на Всепе́тая.</p>
                <p>Молю́, Де́во, душе́вное смуще́ние и печа́ли моей бу́рю разори́ти:/ Ты бо, Богоневе́стная, нача́льника тишины́, Христа́, родила́ еси́,/ еди́на Пречи́стая.</p>
                <p>Благоде́теля ро́ждши до́брых вино́внаго,/ благодея́ния бога́тство всем источи́:/ вся бо мо́жеши, я́ко си́льнаго в кре́пости Христа́ ро́ждши, Богоблаже́нная.</p>
                <p>Лю́тыми неду́ги и боле́зненными страстьми́ истяза́ему,/ Де́во, Ты ми помози́:/ исцеле́ний бо неоску́дное Тя зна́ю сокро́вище,/ Пренепоро́чная, неиждива́емое.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Утвержде́й в нача́ле Небеса́ ра́зумом/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́, еди́не Человеколю́бче.</emphasis>
                </p>
                <p>Умо́м Ты Христо́вым обога́щся,/ твои́м чи́стым житие́м/ челове́ком спасе́ния был еси́ споспе́шник и повествова́тель, де́йствитель, Златоу́сте,/ учи́тельства точа́ спаси́тельная, Богодохнове́нне.</p>
                <p>От невеще́ственных сокро́вищ Ду́ха ты обогати́вся,/ от исто́чников спасе́ния поче́рпл еси́ приснотеку́щий исто́чник уче́ний/ и напои́л еси́ все́ Це́ркве, преподо́бне о́тче, лице́.</p>
                <p>Олядене́вшия душе́вныя, Златоу́сте, ни́вы,/ прему́дрым земледе́ланием слове́с изчи́стил еси́, му́дре,/ и плодоно́сны показа́л еси́,/ Небе́сными ту́чами сия́ напая́я, Богоприя́тне.</p>
                <p>
                    <style>Богоро́дичен:</style> Поро́ка в Тебе́ и скве́рны несть отню́д, Де́во,/ оби́тель же па́че яви́лася еси́ Небе́сных бла́гостей,/ в Тебе́ бо всели́ся доброде́телей вся святы́ня, Всенепоро́чная.</p>
                <p>Седа́лен, глас 8.</p>
                <p>
                    <style>Подо́бен:</style> Прему́дрости:</p>
                <p>Неизрече́нныя му́дрости Богови́дно поче́рпл еси́ бога́тство ра́зума,/ всем сокро́вищесвова́л еси́ Правосла́вия во́ды,/ ве́рных у́бо сердца́ Боже́ственне веселя́щия,/ неве́рных же мне́ния досто́йно погружа́ющия:/ тем отобою́ду благоче́стия по́тами показа́лся еси́ непобе́дный Тро́ицы побо́рник, Иоа́нне Златоу́сте./ Моли́ Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>Сла́ва, подо́бен то́йже:</style>
                </p>
                <p>Су́щую свы́ше му́дрость позна́в/ и благода́ть слове́с от Бо́га всем просия́л еси́, я́ко зла́то в горни́ле,/ и Святу́ю Тро́ицу, Еди́ницу, пропове́дал еси́,/ сребролю́бную лесть устрели́в словесы́ твои́ми./ Те́мже и ре́вностию цари́цу обличи́в,/ А́риево посрами́л еси́ иноплеме́нное киче́рие, Иоа́нне Златоу́сте,/ моли́ Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>И ны́не, Богоро́дичен:</style> 
                </p>
                <p>Пла́мень гее́нский и сгоре́ние,/ плач, и́же в нем и рыда́ние,/ зело́ окая́ннейшее разлуче́ние и горча́йшее, святы́х насле́дия/ и собра́ния ра́достнаго, помышля́ющи, содрогни́ся, душе́ моя́, и возстени́<a type="note" xlink:href="#note135">135</a>
                    ,/ и писа́ния тми́нных<a type="note" xlink:href="#note136">136</a>
                    долго́в твои́х истреби́ти потщи́ся умиле́ния слеза́ми,/ Споспе́шницу непосты́дную иму́щи, Чи́стую Богома́терь:/ Тоя́ бо ра́ди прегреше́ний дае́тся оставле́ние/ Сию́ Богоро́дицу правосла́вно сла́вящим.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                </p>
                <p>Страсте́й мои́х смуще́ние,/ Ко́рмчию ро́ждшая Го́спода,/ и бу́рю утиши́ мои́х прегреше́ний, Богоневе́стная.</p>
                <p>Милосе́рдия Твоего́ бе́здну призыва́ющу пода́ждь ми,/ и́же Благосе́рдаго ро́ждшая и Спа́са всех пою́щих Тя.</p>
                <p>Наслажда́ющеся, Пречи́стая, Твои́х дарова́ний,/ благода́рственное воспева́ем пе́ние,/ ве́дуще Тя, Богома́терь.</p>
                <p>На одре́ боле́зни моея́ и не́мощи низлежа́щу ми,/ я́ко благолюби́ва, помози́, Богоро́дице,/ еди́на Присноде́во.</p>
                <p>Наде́жду, и утвержде́ние,/ и спасе́ния сте́ну недви́жиму иму́ще Тя, Всепе́тая,/ неудо́бства вся́каго избавля́емся.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча,/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
                </p>
                <p>Ина́го нам апо́столов единонра́внаго,/ и́же промышле́нием всех промышля́я,/ я́ко Благ, даде́ Христо́с тя, Небе́снаго тайново́дства пропове́дника/ и Боже́ственнаго сказа́теля та́ин Го́рних,/ Иоа́нне всеблаже́нне, Златоу́сте.</p>
                <p>Златоза́рнаго и златослове́снаго, почти́м Златоу́стаго Иоа́нна,/ вся позлати́вшаго златови́дными сия́нии уче́ния/ и мир язы́ком просвети́вша,/ зла́та светле́йшим и све́та полне́йшим,/ источа́ющим благода́ть Боже́ственную.</p>
                <p>Весь был еси́ Бо́жие жили́ще,/ весь яви́лся еси́ орга́н Ду́ха,/ возглаша́ющ вся́кия доброде́тели Богодохнове́нную песнь,/ и спасе́ния вину́, и добро́ту явля́я Небе́снаго Ца́рствия,/ Иоа́нне всеблаже́нне Златоу́сте.</p>
                <p>Ты Бо́жие благоутро́бие пропове́дал еси́,/ покая́ния о́бразы излага́я,/ и злых отбежа́ния изя́щнейше поуча́я,/ преблаже́нне и всесоверше́ннейше,/ и о де́лех изря́дных поуче́ния источа́я,/ всече́стне о́тче Златоу́сте.</p>
                <p>
                    <style>Богоро́дичен:</style> По Бо́зе предста́тельницу Тя стяжа́хом,/ Ты бо Бо́жия Ма́ти была́ еси́ Творца́ и Соде́теля,/ и наш зрак прие́мшаго, Всенепоро́чная,/ и сей спа́сшаго от тли и сме́рти/ и сла́вою Боже́ственною просла́вившаго.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою,/ Твой мир пода́ждь нам;/ Человеколю́бче.</emphasis>
                </p>
                <p>Испо́лни, Чи́стая, весе́лия се́рдце мое,/ Твою́ нетле́нную даю́щи ра́дость,/ весе́лия ро́ждшая Вино́внаго.</p>
                <p>Изба́ви нас от бед, Богоро́дице Чи́стая,/ ве́чное ро́ждши избавле́ние/ и мир, всяк ум преиму́щий.</p>
                <p>Разреши́ мглу́ прегреше́ний мои́х, Богоневе́сто,/ просвеще́нием Твоея́ све́тлости,/ Свет ро́ждшая Боже́ственный и Преве́чный.</p>
                <p>Исцели́, Чи́стая, души́ моей неможе́ние,/ посеще́ния Твоего́ сподо́бльшая,/ и здра́вие моли́твами Твои́ми пода́ждь ми́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма́, окая́ннаго;/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
                    <emphasis/>
                </p>
                <p>Церко́внаго свети́льника вси тя ве́мы светови́днейшаго/ и душа́м спаси́тельнаго,/ восхища́ющаго сии́ из горта́ни смертоно́сныя/ и к жи́зни путеводи́ща ве́чней,/ о́тче приснопева́емый.</p>
                <p>Разруша́еши ополче́ния ерети́чествующих, треблаже́нне,/ огради́вся благоче́стия ору́жии и му́жеством души́, свяще́ннейше,/ собира́еши же, ра́дуяся пресве́тло,/ правосла́вных ли́ки сою́зом Ду́ха.</p>
                <p>Испо́лнены, я́коже фиа́лы, Боже́ственных арома́т лани́ты твои́/ и вселе́нную у́мными благово́нии весели́т/ мирова́рным тайново́дством разуме́ний/ и добро́тою слове́с твои́х, всему́дре.</p>
                <p>
                    <style>Богоро́дичен:</style> Я́ко Бо́га заче́нши, Соде́теля же, и Зижди́теля, и Го́спода,/ ро́ди Тя вси челове́честии, Чи́стая, ублажа́ют,/ и Безтеле́сных разу́мная чинонача́лия/ я́ко Ма́терь Бо́жию Тя сла́вят.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися,/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
                </p>
                <p>Сме́рти и тли я́ко спасл есть, Са́м Ся изда́в сме́рти,/ тле́нием и сме́ртию мое́ естество́ я́то бы́вшее,/ Де́во, моли́ Го́спода и Сы́на Твоего́/ враго́в злоде́йствия мя изба́вити.</p>
                <p>Предста́тельницу Тя живота́ вем, и храни́тельницу тве́рду, Де́во,/ и напа́стей реша́щу молвы́, и нало́ги бесо́в отгоня́ющу,/ и молю́ся всегда́ от тли страсте́й мои́х изба́вити мя.</p>
                <p>Я́ко сте́ну, прибе́жища стяжа́хом, и душ всесоверше́нное спасе́ние,/ и простра́нство в ско́рбех, Отрокови́це,/ и просвеще́нием Твои́м при́сно ра́дуемся, о Влады́чице,/ и ны́не нас от страсте́й и бед спаси́.</p>
                <p>На одре́ ны́не немощству́яй лежу́, и несть исцеле́ния пло́ти мое́й./ Но Бо́га, и Спа́са ми́ру, и Изба́вителя неду́гов ро́ждшая,/ Тебе́ молю́ся, Благо́й, от тли неду́г возста́ви мя.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Очи́сти мя Спа́се,/ мно́га бо беззако́ния моя́,/ и из глубины́ зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                    <emphasis/>
                </p>
                <p>Му́дростию духо́вною мир весь обогати́л еси́,/ словесе́ раздава́тель быв бога́тый:/ бога́та бо свы́ше, иера́рше,/ благода́ть излия́ся твои́м устна́м.</p>
                <p>Во всю, я́ко мо́лния, зе́млю изы́де веща́ние твое́,/ и си́ла же твои́х глаго́л, Златоу́сте,/ я́ко труба́ велегла́сная, вселе́нныя вся огласи́ концы́.</p>
                <p>Свы́ше во истка́нную ри́зу оде́явся, всеблаже́нне, доброде́телей/ и слове́с красото́ю обложи́вся,/ и́стины яви́лся еси́ сла́вное утвержде́ние.</p>
                <p>
                    <style>Богоро́дичен:</style> Вседержи́тельною си́лою нося́й вся́ческая,/ в немощну́ю плоть из Тебе́ оде́явся, Де́во Пренепоро́чная,/ на благодея́ние челове́ков Человеколю́бец.</p>
                <p>
                    <style>Конда́к, глас 6.</style>
                </p>
                <p>
                    <style>Подо́бен:</style> Е́же о нас испо́лнив:</p>
                <p>От Небе́с прия́л еси́ Боже́ственную благода́ть/ и твои́ми устна́ми вся учи́ши/ покланя́тися в Тро́ице еди́ному Бо́гу,/ Иоа́нне Златоу́сте, всеблаже́нне преподо́бне,/ досто́йно хва́лим тя:/ еси́ бо наста́вник, я́ко Боже́ственная явля́я.</p>
                <p>
                    <style>И́кос:</style>
                </p>
                <p>Всех Творцу́ преклоня́ю коле́на,/ преве́чному Сло́ву ру́ки простира́ю,/ сло́ва ища́ дарова́ние, да воспою́ преподо́бнаго, его́же Сам возвели́чи,/ глаго́лет бо проро́ком Живы́й во ве́ки:/ просла́влю ве́рою сла́вящия Мя./ И́же у́бо в дре́вних Самуи́ла возвы́сивый, просла́ви ны́не иера́рха:/ тала́нт бо, ему́же вве́рися, до́бре ку́пльствовав, Царю́ принесе́,/ тем и превозвы́шши его Пресу́щественный./ Сего́ благода́ти прошу́ недосто́йный аз сло́во прия́ти ми,/ да возмогу́ благоче́стно воспе́ти того́:/ конце́й бо той есть наста́вник, я́ко Боже́ственная явля́я.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
                    <emphasis/>
                </p>
                <p>На́ше спасе́ние, я́коже восхоте́л еси́, Спа́се, устро́ити,/ во утро́бу Де́вы всели́лся еси́,/ Ю́же ми́ру Предста́тельницу показа́л еси́:/ оте́ц на́ших Бо́же, благослове́н еси́.</p>
                <p>Воли́теля ми́лости, Его́же родила́ еси́, Ма́ти Чи́стая,/ умоли́ изба́витися от прегреше́ний и душе́вных скверн ве́рою зову́щим:/ оте́ц на́ших Бо́же, благослове́н еси́.</p>
                <p>Сокро́вище спасе́ния, и исто́чник нетле́ния Тя, Ро́ждшую,/ и столп утвержде́ния, и дверь покая́ния зову́щим показа́л еси́:/ оте́ц на́ших Бо́же, благослове́н еси́.</p>
                <p>Теле́сныя сла́бости и душе́вныя неду́ги, Богороди́тельнице,/ любо́вию приступа́ющих к кро́ву Твоему́,/ Де́во, исцели́ти сподо́би,/ Спа́са Христа́ нам ро́ждшая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Бо́жия снизхожде́ния/ огнь устыде́ся в Вавило́не иногда́,/ сего́ ра́ди о́троцы в пещи́ ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</emphasis>
                </p>
                <p>Бла́гости бе́здну и благоутро́бия навы́к Бо́жия,/ пору́чник яви́лся еси́ спасе́ния ка́ющимся те́пле/ и вседу́шно Го́споду зову́щим:/ благослове́н Бог оте́ц на́ших.</p>
                <p>Управля́еши, Златоу́сте, уче́нии твои́ми вся́кую мысль,/ и душе́вныя врачу́еши не́мощи, я́ко сострада́тельнейший,/ и благотеку́щим спое́ши, весели́ся:/ благослове́н Бог оте́ц на́ших.</p>
                <p>Возвы́сился еси́, быв избра́н,/ преподо́бен, незло́бив, свяще́нник Высоча́йшаго,/ пра́вдою оде́ян све́тло и весе́лием, зовы́й, всебога́те:/ благослове́н Бог оте́ц на́ших.</p>
                <p>
                    <style>Богоро́дичен:</style> Зачала́ еси́, Пречи́стая, Су́щаго над все́ми Бо́га и Го́спода,/ благоволи́вшаго спасти́ челове́ческий род от тле́ния и сме́рти./ Его́же, досто́йно пою́ще, зове́м:/ благослове́н Бог оте́ц на́ших.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Царя́ Небе́снаго,/ Его́же пою́т во́и А́нгельстии,/ хвали́те и превозноси́те во вся ве́ки.</emphasis>
                </p>
                <p>По́мощи и́же от <style>Тебе</style>́ тре́бующия не пре́зри, Де́во,/ пою́щия и превознося́щия Тя во ве́ки.</p>
                <p>Неможе́ние души́ моея́ исцеля́еши и теле́сныя боле́зни, Де́во,/ да Тя просла́влю, Чи́стая, во ве́ки.</p>
                <p>Исцеле́ний бога́тство излива́еши ве́рно пою́щим Тя, Де́во,/ и превознося́щим неизрече́нное Твое́ Рождество́.</p>
                <p>Напа́стей Ты прило́ги отгоня́еши/ и страсте́й нахо́ды, Де́во./ Те́мже Тя пое́м во вся ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Седмери́цею пещь/ халде́йский</emphasis>
                    <emphasis>мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                </p>
                <p>И́же разу́мно словесе́м твои́м бесе́дующе, Златоу́сте,/ Богосло́вия честно́му учи́мся,/ и всепло́дствуем благи́х поле́зное,/ и злобы отбега́ем вре́да:/ о́бщий бо строи́тель спасе́ния был еси́, вопия́:/ превозноси́те Христа́ во ве́ки.</p>
                <p>За ны моли́ Влады́ку, Златоу́сте,/ сострада́тельнейшее дерзнове́ние име́я/ и ми́лостивною и человеколю́бною твое́ю, о́тче, любо́вию:/ тя бо ко Спа́су предлага́ем, ве́рнии, хода́тая же, и предста́теля,/ и тепле́йша моли́твенника, Богому́дре иера́рше, всеблаже́нне Иоа́нне.</p>
                <p>Ю́ношское противле́ние, и непрекло́нное мудрова́ние,/ и ца́рствующих непра́вду обличи́л еси́,/ те́пле предста́тельствуя оби́димыя, преподо́бне;/ и сиро́т, и вдо́в, и ни́щих оте́ц был еси́ любо́вным предложе́нием,/ превозноси́те, вопия́, Христа́ во ве́ки.</p>
                <p>
                    <style>Богоро́дичен:</style> Теле́сными образова́нии, и разли́чными гада́нии,/ и символи́ческими, и знамена́тельными предъявле́ньми,/ Твое́ провозвести́ша Богоглаго́ливии рождество́,/ преесте́ственное и чу́дное, Де́во;/ тем Тя, веселя́щеся, благоче́стно воспева́ем,/ Христа́ превознося́ще во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Вои́стинну Бого́родицу/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
                </p>
                <p>То́ка слез мои́х не отврати́ся,/ я́же от вся́каго лица́ вся́ку сле́зу отъе́мшаго,/ Де́во, Христа́ ро́ждшая.</p>
                <p>Ра́дости мое́ се́рдце испо́лни, Де́во,/ я́же ра́дости прие́мшая исполне́ние,/ грехо́вную печа́ль потребля́ющи.</p>
                <p>Све́та твоего́ заря́ми просвети́, Де́во,/ мрак неве́дения отгоня́щи/ благове́рно Богоро́дицу Тя испове́дающих.</p>
                <p>На ме́сте озлобле́ния не́мощи смири́вшагося, Де́во, исцели́,/ из нездра́вия во здра́вие претворя́ющи.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски,/ и чре́во Твое́ бысть простра́ннеийшее Небе́с:/ тем Тя, Богоро́дицу,/ А́нгелов и челове́к чинонача́лия велича́ют.</emphasis>
                </p>
                <p>И́стинно наслажда́яся, о́тче, жи́зни,/ о не́йже подвиза́лся еси́, ели́ко мо́щно,/ на земли́ житие́м преизя́ществовав А́нгельским/ и Христо́в стяжа́в язы́к и уста́ ти́хая:/ спасти́ся, Богоглаго́ливе, моли́ тя ве́рою изя́щне блажа́щим.</p>
                <p>Словеса́ твоя́, треблаже́нне, словеса́ жи́зни,/ жизнь хода́тайствующая неконе́чную:/ тя бо исто́чника теку́ща показа́ Христо́с/ и реку́, пролива́ющу Боже́ственных пото́ки уче́ний,/ сла́дости и́стинно пото́к, оставле́ния же струю́/ и покая́ния све́тла пропове́дника.</p>
                <p>Хода́тай яви́лся еси́, священнонача́льниче, Бо́га и челове́ков пресве́тлый,/ ты бо свети́льник яви́лся еси́ благоче́стия Богосве́тлый/ и Боже́ственнаго зна́ния и ми́лостыни наказа́тель:/ тем тя, златосло́ве, серде́чною любо́вию ны́не досто́йно велича́ем.</p>
                <p>
                    <style>Богоро́дичен: </style>Чи́стая препросла́вленная Ма́ти Бо́жия,/ пою́щия Тя любо́вию спаса́й,/ искуше́ний молву́ разреша́ющи ми́лостивно./ Я́ко бо Бо́га ро́ждши,/ вся, ели́ко хо́щеши, соверша́еши,/ успева́еши невозбра́нно и мо́жеши, Де́во./ Тем Тя вси велича́ем.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Златоза́рными словесы́ твои́ми Христо́ва Це́рковь светле́ется я́сно,/ о Златоу́сте о́тче!/ Ду́ши же веселя́тся ве́рных, почита́ющия всесвяту́ю твою́ па́мять,/ ты бо всем показа́лся еси́ покая́ния наста́вник и вождь спасе́ния.</p>
                <p>
                    <style>Сла́ва, ины́й.</style>
                </p>
                <p>
                    <style>Подо́бен:</style> Жены́, услы́шите:</p>
                <p>Великогла́снейшаго покая́ния пропове́дника,/ сокро́вище убо́гих,/ уста́ Це́ркве злата́я и благоглаго́ливая, писа́ний явле́ние,/ Иоа́нна всему́драго да восхва́лим вси,/ я́ко от того́ утверди́вшеся.</p>
                <p>
                    <style>И ны́не, Богоро́дичен:</style> 
                </p>
                <p>Де́во Всенепоро́чная,/ Госпоже́ моя́ и Влады́чице,/ Твоего́ Сы́на умоли́ с сла́вным Златоу́стом/ напа́стей изба́витися вся́ческих пою́щим Тя/ и ве́чных получи́ти благ, Всесвята́я:/ мо́жеши бо, ели́ка хо́щеши.</p>
                <p>
                    <style>На хвали́тех стихи́ры на 4, глас 4.</style>
                </p>
                <p><style>Подо́бен:</style> Дал еси́ зна́мение:</p>
                <p>Сосу́д честне́йший Боже́ственнаго Ду́ха был еси́/ и па́стырь свяще́ннейший,/ А́нгел на земли́, столп церко́вный и догма́тов степе́нь,/ гре́шных пору́чник, ка́ющихся Боже́ственное утеше́ние,/ ни́щих же промы́сленник и сиро́т утеше́ние,/ Иоа́нне Златоу́сте,/ моли́твенниче о душа́х на́ших.</p>
                <p>Со́лнце многосве́тлое,/ вселе́нную словесы́ твои́ми озаря́я,/ был еси́ звезда́ светле́йшая,/ свеща́ светя́щия зари́,/ и́же в мо́ри ми́ра всегда́ обурева́емыя/ привлача́я ко приста́нищу тиша́йшему/ спасе́ния благода́тию, златосло́ве Златоу́сте,/ моли́твенниче о душа́х на́ших.</p>
                <p>А́нгел земны́й и Небе́сный челове́к,/ слави́й<a type="note" xlink:href="#note137">137</a>
                    добропе́снивый,/ река́, исполня́ема слове́сных вод,/ о́блак ту́чи разу́мныя,/ всем нам бога́тно ка́плющий,/ спасе́ния учи́тель и покая́ния споспе́шник,/ Иоа́нне Златоу́сте, вои́стинну был еси́.</p>
                <p>Непра́ведно от па́ствы твоея́ изгна́н, о́тче преподо́бне,/ приобщи́лся еси́ скорбе́м и го́рьким заточе́нием,/ в ни́хже удосто́ился еси́ блаже́нныя кончи́ны,/ а́ки до́блественный страда́лец,/ победи́в многоко́зненнаго,/ и побе́ды диади́мою тя Христо́с венча́,/ Иоа́нне Златоу́сте,/ моли́твенниче о душа́х на́ших.</p>
                <p>
                    <style>Сла́ва, глас 8. Анато́лиево:</style>
                </p>
                <p>Златы́ми словесы́ и Боговеща́нными уче́нии/ украси́в Бо́жию Це́рковь,/ бога́тство духо́вное сокро́вищствовал еси́ в ней,/ твоя́ Богопре́данная словеса́./ Тем вене́ц из нетле́нных цвето́в спле́тши пе́сньми,/ свяще́нней твое́й прино́сит па́мяти,/ всезлаты́й душе́ю с язы́ком, Иоа́нне Богому́дре,/ но, я́ко име́я дерзнове́ние, преподо́бне,/ моли́ся о душа́х на́ших.</p>
                <p>
                    <style>И ны́не:</style> 
                </p>
                <p>Влады́чице, приими́ моли́тву раб Твои́х,/ и изба́ви нас/ от вся́кия ну́жды и печа́ли.</p>
                <p>
                    <style>Славосло́вие вели́кое. И отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на, песнь 3-я и 6-я. Проки́мен, глас 1: </style>Уста́ мои́ возглаго́лют прему́дрость, и поуче́ние се́рдца моего́ ра́зум. 
                    <style>Стих:</style> 
                    Услы́шите сии́, вси язы́цы, внуши́те вси живу́щии по вселе́нней. 
                    <style>Апо́стол ко Евре́ем, зача́ло 318.</style>
                    Аллилуи́я, 
                    <style>глас 2: </style>
                    Уста́ пра́веднаго поуча́тся прему́дрости: 
                    <style>Ева́нгелие от Иоа́нна, зача́ло 36. Прича́стен: </style>
                    В па́мять ве́чную бу́дет пра́ведник: 
                    <style>На трапе́зе быва́ет бра́тии вели́кое утеше́ние.</style></p>
                <p>
                    <strong>Святитель Иоанн Златоуст, архиепископ Константинопольский.</strong>
                </p>
                <p>Светить всему миру светом Истины призвал Своих последователей Господь наш Иисус Христос (
                    <strong><a xlink:href="https://azbyka.ru/biblia/?Mt.5:14&amp;c~r&amp;rus">Мф. 5:14</a></strong>
                    ). Всесильной десницей поставлял Он сынов света (
                    <strong><a xlink:href="https://azbyka.ru/biblia/?Jn.12:36&amp;c~r&amp;rus">Ин. 12:36</a></strong>
                    ) в Церкви Своей, пред Богодухновенными словами которых закрывались уста эллинских философов и риторов, и еретики оказывались безгласными.</p>
                <p>Великий учитель Церкви Христовой святитель Иоанн Златоуст родился в Антиохии около 347 года в семье военачальника Секунда. Мать святого Иоанна, Анфуса, оставшаяся в двадцать лет вдовой, отдала все силы на воспитание сына в христианском благочестии.</p>
                <p>Юноша учился у лучших философов и риторов и получил хорошее светское образование. Изучая эллинскую мудрость, будущий Святитель избегал роскоши и соблазнов светской жизни. Он тщательно и глубоко изучал Священное Писание и устремлялся к молитвенному созерцанию. Святитель Мелетий, епископ Антиохийский (память 12 февраля), наставил его в вере и в 367 году крестил.</p>
                <p>Через три года святой Иоанн был поставлен во чтеца. После того, как святитель Мелетий был отправлен в ссылку, Иоанн учился у опытных наставников подвижнической жизни — пресвитеров Флавиана и Диодора Тарсийского.</p>
                <p>По смерти матери он, раздав имение, принял монашество, которое называл «истинной философией», и вместе с другом Василием удалился в пустыню, избегая назначения на епископскую кафедру. Однако святой Иоанн, сам уклонившись по смирению от архиерейства, тайно содействовал посвящению Василия. В то время святой Иоанн написал «Шесть слов о священстве». Четыре года провел святой в трудах пустыннического жительства. Однажды во время молитвы Иоанну явились святые апостолы Иоанн Богослов и Петр. Апостол Иоанн Богослов передал подвижнику свиток и сказал: «Возьми этот свиток. Я — Иоанн, возлежавший на Тайной Вечери на персях Господа и от Него почерпнувший Божественные откровения. Господь дарует и тебе знание глубины Премудрости, чтобы ты напитал людей учением Христовым и своими устами заградил уста еретиков». Апостол Петр передал ключи святому Иоанну со словами: «Господь и тебе передает ключи Церквей, дабы, кого ты свяжешь, тот был связан, а кого разрешишь — разрешен». Святые Апостолы предсказали будущему великому учителю Церкви, что он после великих трудов и скорбей наследует Царство Божие.</p>
                <p>В том же монастыре святой Иоанн написал три книги «Против вооружающихся на ищущих монашества» и сочинение «Сравнение инока с царем», проникнутые высоким представлением о достоинстве иноческого звания. Два года святой соблюдал полное безмолвие, находясь в уединенной пещере. Для восстановления здоровья Иоанн возвратился в Антиохию.</p>
                <p>В 381 году святитель Антиохийский Мелетий рукоположил его во диакона. Последующие годы были посвящены работе над творениями: «О Провидении» («К Стагирию подвижнику»), «Книга о девстве», «К молодой вдове» (два слова), «Книга о святом Вавиле и против Юлиана и язычников».</p>
                <p>«Не может укрыться город, стоящий на верху горы. И, зажегши свечу, не ставят ее под сосудом, но на подсвечнике, и светит всем...» (
                    <strong><a xlink:href="https://azbyka.ru/biblia/?Mt.5:14-15&amp;c~r&amp;rus">Мф. 5:14-15</a></strong>
                    ),— сказал Господь. Будущий светильник не укрылся от опытного взгляда Антиохийского епископа Флавиана, и в 386 году он рукоположил святого Иоанна во пресвитера, с возложением обязанности проповедовать Слово Божие. Святой Иоанн оказался способным проповедником. Его ревность к возвещению Слова Божия вознаграждалась любовью паствы к слушанию и чтению его поучений. Удивительное красноречие Богодухновенного проповедника, воспламенявшего души, привлекало к нему людей всех сословий и возрастов, не только православных христиан, но и еретиков, и даже язычников. Из уст святого Иоанна изливалась такая благодать, что все слушавшие не могли насытиться сладостью его слов. Многие записывали его проповеди и давали другим для чтения. Все жаждали услышать его слово, и потому на его проповеди стекалось множество народа.</p>
                <p>Некоторые называли его устами Божиими и Христовыми, другие — Сладкоглаголивым или Медоточивым, а одна простая женщина назвала его Златоустом. С того времени все начали называть его так за редкий дар Богодухновенного слова.</p>
                <p>Двенадцать лет святой, обычно дважды в неделю, а иногда — каждодневно, проповедовал в храме.</p>
                <p>В пастырской ревности о наилучшем усвоении христианами Священного Писания святой Иоанн обращался к толкованию Слова Божия. Среди его экзегетических творений — толкования на многие книги Священного Писания (Бытия, Псалтирь, Евангелия от Матфея и от Иоанна, Послания апостола Павла) и множество бесед на отдельные тексты святой Библии, а также поучения на праздники, в похвалу святых и апологетические слова (против аномеев, иудействующих и язычников).</p>
                <p>Росла слава святого проповедника, и в 397 году по преставлении Константинопольского архиепископа Нектария, преемника святителя Григория Богослова, он был поставлен архиепископом Константинопольским. Вступив в управление Церковью, святой архипастырь исправил неустройства и с большим терпением водворил порядок.</p>
                <p>Он стал ревностно пасти вверенное словесное стадо Христово, обращая особое внимание на духовное совершенствование священства. И здесь лучшим примером был он сам.</p>
                <p>Расходы, которые предназначались для архиепископа, святой обратил на содержание нескольких больниц и гостиниц для паломников, сам довольствовался скудной пищей.</p>
                <p>Ревность Святителя к утверждению христианской веры распространилась не только на жителей Византии, но и на другие страны, куда святитель Иоанн направлял ревностных миссионеров и писал послания.</p>
                <p>Много трудов положил Святитель на устроение благолепия Богослужения: составил чин литургии, и доныне сохранившей его имя, учредил крестные ходы, ввел антифонное пение за всенощным бдением. Его заботами построено много храмов, странноприимных домов и больниц.</p>
                <p>Распущенность столичных нравов, особенно императорского двора, нашла в лице святителя нелицеприятного обличителя. Враги святителя Иоанна, поощряемые раздражительной и мстительной царицей Евдоксией, устроили неправедный собор и добились низложения святого архиепископа с кафедры и изгнания его сначала в Армению, а потом в Абхазию.</p>
                <p>В последнем слове к константинопольцам, скорбевшим о том, что они остаются без назидания, отправлявшийся в ссылку святитель Иоанн сказал: «Не мной началась проповедь, не мной и кончится».</p>
                <p>Истощенный болезнями, Святитель в сопровождении конвоя три месяца в дождь и зной совершал свой последний переход. В Команах силы оставили его. У склепа святого Василиска (память 22 мая), утешенный явлением святого мученика, сказавшего: «Не унывай, брат Иоанн! Завтра мы будем вместе», причастившись Святых Таин, вселенский Святитель 14 сентября 407 года отошел ко Господу.</p>
                <p>Духовное величие Святителя, поражавшее всех его современников, просияло и в последних словах: «Слава Богу за всё!»</p>
                <p>Угодник Божий, в течение всей своей жизни мужественно несший свой крест, умерший для мира и сораспявшийся Христу, скончался в день памяти Честно́го Креста Господня.</p>
            </section>
        </section>
        <section>
            <title>
                <p>В 14-й день</p>
            </title>
            <section>
                <title>
                    <p>
                        <style>Свята́го и всехва́льнаго апо́стола Фили́ппа</style>
                    </p>
                </title>
                <p>
                    <strong/>
                </p>
                <p>
                    <strong>
                        <style>На Вече́рни</style>
                    </strong>
                </p>
                <p>Блаже́н муж: 1
                    <style>-й антифо́н. На </style>
                    Го́споди, воззва́х: 
                    <style>стихи́ры апо́стола, на 8. Глас 6.</style></p>
                <p>
                    <style>Подо́бен:</style> Все отло́жше:</p>
                <p>Дея́ние у́бо восхожде́ние и́стиннаго виде́ния,/ виде́ние же коне́ц Боголюби́ваго дея́ния, блаже́нне, положи́в,/ Христа́ моли́л еси́/ О́тчую сла́ву показа́ти тебе́ неизрече́нную,/ и́бо жела́ет вся́кое слове́сное естество́ сла́вне, Бо́га соста́вльшаго,/ и жела́емаго получи́л еси́,/ того́ а́бие прие́мь печа́ть Сы́на:/ Его́же со дерзнове́нием моли́ о душа́х на́ших.</p>
                <p>Боже́ственными восхожде́нии всегда́ науча́емь,/ я́ко Моисе́й пе́рвее, Бо́га ви́дети возжеле́л еси́/ и мы́сленно ви́дел еси́ Того́ о́браз,/ прие́мь к подо́бию,/ Отца́ бо ско́рое уве́дение Сын и указа́ние,/ Сы́на же и Роди́теля Еди́но Существо́ зна́ется/ и от всех то́ждество возно́сится че́стно,/ и Ца́рство, и си́ла, сла́ва, и поклоне́ние.</p>
                <p>Орга́н, бряца́я Боже́ственными вдохнове́ньми/ и сказа́нии Свята́го Ду́ха, был еси́/ и, преми́рное песнопоя́ в ми́ре Спа́сово Ева́нгелие/ о́гненным язы́ком твои́м,/ всю бо лесть попали́л еси́,/ я́ко вещь удобосожига́ему/ и я́ко траву́ земну́ю увяда́ему:/ су́щаго же над все́ми Влады́ку и Го́спода Христа́/ вселе́нней пропове́дал еси́,/ Фили́ппе Богови́дче.</p>
                <p>
                    <style>Сла́ва, глас 6. Византи́ево:</style>
                </p>
                <p>Вели́каго, Фили́ппе, Све́та блиста́нии разже́гся,/ всеми́рный возсия́л еси́ свети́льник,/ Отца́ же Све́тов,/ в Сы́не взыска́в, обре́л еси́:/ во све́те бо свет обрета́ется./ И́бо той печа́ть равнообра́зна,/ явля́я началообра́зное./ Его́же, апо́столе, моли́/ запеча́тствованным Боже́ственною спасти́ся Кро́вию.</p>
                <p>
                    <style>И ны́не,</style>
                </p>
                <p> Богоро́дичен: Кто Тебе́ не ублажи́т:</p>
                <p>Вход. Проки́мен дне. И чте́ния 3.</p>
                <p>Собо́рнаго посла́ния Петро́ва чте́ние 
                    <style>(зача́ло 58):</style></p>
                <p>Петр, апо́стол Иису́с Христо́в,/ избра́нным прише́льцем разсе́яния,/ По́нта, Галати́и, Каппадоки́и, Аси́и и Вифи́нии,/ по прозре́нию Бо́га Отца́ во святы́ню Ду́ха,/ в послуша́ние и кропле́ние Кро́ве Иису́с Христо́вы,/ благода́ть вам и мир да умно́жится./ Благослове́н Бог и Оте́ц Го́спода на́шего Иису́с Христа́,/ И́же по мно́зей Свое́й ми́лости порожде́й нас во упова́ние жи́во/ воскресе́нием Иису́с Христо́вым от ме́ртвых,/ в насле́дие нетле́нно, и нескве́рно, и неувяда́емо,/ соблюде́но на Небесе́х вас ра́ди,/ и́же си́лою Бо́жиею соблюде́ни ве́рою/ во спасе́ние гото́вое яви́тися во вре́мя после́днее./ О не́мже ра́дуйтеся,/ ма́ло ны́не, а́ще ле́по есть, приско́рбни бы́вше в разли́чных напа́стех,/ да искуше́ние ва́шея ве́ры, многоче́стнейше зла́та ги́бнуща,/ огне́м же искуше́на,/ обря́щется в похвалу́ и честь и сла́ву, во открове́нии Иису́с Христо́ве./ Его́же не ви́девше, лю́бите,/ и на Него́же ны́не не зря́ще, ве́рующе же,/ ра́дуетеся ра́достию неизглаго́ланною и просла́вленною,/ прие́млюще кончи́ну ве́ре ва́шей спасе́ние душа́м./ О не́мже спасе́нии взыска́ша и испыта́ша проро́цы,/ и́же о ва́шей благода́ти прореко́ша, испыта́юще,/ в каково́ и́ли в ко́е вре́мя явля́ше в них Дух Христо́в,/ пре́жде свиде́тельствуя о Христо́вех страсте́х и я́же по сих сла́вах,/ и́мже откры́ся, я́ко не им саме́м,/ но нам служа́ху сия́, я́же ны́не возвести́шася вам,/ благовествова́вшими вам Ду́хом Святы́м, по́сланным с Небесе́,/ в ня́же жела́ют А́нгели прини́кнути./ Те́мже, возлю́бленнии,/ препоя́савше чре́сла помышле́ния ва́шего, трезвя́щеся,/ соверше́нне упова́йте на приноси́мую вам благода́ть открове́нием Иису́с Христо́вым./ Я́ко ча́да послу́шания, не преобразу́ющеся пе́рвыми неве́дения ва́шего похоте́нии,/ но по зва́вшему вы Свято́му, и са́ми свя́ти во всем житии́ бу́дите./ Зане́ пи́сано е́сть:/ свя́ти бу́дите, я́ко Аз Свят е́смь./ И а́ще Отца́ называ́ете, нелицеме́рно судя́ща кому́ждо по де́лу,/ со стра́хом жития́ ва́шего вре́мя жи́тельствуйте,/ ве́дяще, я́ко не истле́нным сребро́м, и́ли зла́том/ изба́вистеся от су́етнаго ва́шего жития́, отцы́ пре́даннаго,/ но честно́ю Кро́вию я́ко А́гнца Непоро́чна и Пречи́ста Христа́,/ предуве́дена у́бо пре́жде сложе́ния ми́ра,/ я́вльшася же в после́дняя ле́та вас ра́ди./ И́же Его́ ра́ди ве́ровавших в Бо́га,/ воздви́гшаго Его́ из ме́ртвых и сла́ву Ему́ да́вша,/ я́ко да ве́ра ва́ша и упова́ние бу́дет на Бо́га./ Ду́ши ва́ша очи́стивше в послуша́ние и́стины ду́хом,/ в братолю́бие нелицеме́рно, от чи́ста се́рдца друг дру́га люби́те приле́жно,/ порожде́ни не от се́мене истле́нна, но неистле́нна,/ сло́вом Жива́го Бо́га и пребыва́юща во ве́ки./ Зане́ вся́ка плоть, я́ко трава́,/ и вся́ка сла́ва челове́ча, я́ко цвет травны́й./ Изсше́ трава́ и цвет ея́ отпаде́,/ глаго́л же Госпо́день пребыва́ет во ве́ки,/ се же есть глаго́л благовествова́нный в вас./ Отло́жше у́бо вся́ку зло́бу, и вся́ку лесть,/ и лицеме́рие, и за́висть, и вся клеветы́,/ я́ко новорожде́ни младе́нцы, слове́сное и неле́стное млеко́ возлюби́те,/ я́ко да о нем возрасте́те во спасе́ние,/ поне́же вкуси́сте, я́ко благ Госпо́дь./ К Нему́же приходя́ще, Ка́меню Жи́ву,/ от челове́к у́бо уничиже́ну,/ от Бо́га же избра́нну, че́стну,/ и са́ми я́ко ка́мение жи́во,/ зижди́теся в храм духо́вен, святи́тельство свя́то,/ возноси́ти же́ртвы духо́вны, благоприя́тны Бо́гови Иису́с Христо́м./ Зане́ пи́сано есть в Писа́нии:/ се полага́ю в Сио́не Ка́мень Краеуго́лен, избра́н, че́стен,/ и ве́руяй в Онь не постыди́тся.</p>
                <p>Собо́рнаго посла́ния Петро́ва чте́ние 
                    <style>(зача́ло 59):</style></p>
                <p>Возлю́бленнии,/ Христо́с пострада́ по нас,/ нам оста́вль о́браз, да после́дуем стопа́м Его́./ И́же греха́ не сотвори́,/ ни обре́теся лесть во усте́х Его́,/ И́же укаря́емь проти́ву не укаря́ше,/ стражда́, не преща́ше,/ предая́ше же судя́щему пра́ведно./ И́же грехи́ на́ша сам вознесе́ на те́ле Свое́м на Дре́во,/ да, от грех избы́вше, пра́вдою поживе́м,/ Его́же я́звою исцеле́сте./ Бе́сте бо, я́ко о́вцы заблу́ждшия, не иму́ще па́стыря,/ но возврати́стеся ны́не к Па́стырю и Посети́телю душ ва́ших./ Та́кожде же и жены́ повину́ющеся свои́м муже́м,/ да и а́ще не́цыи не повину́ются сло́ву,/ же́нским житие́м без сло́ва плене́ни бу́дут,/ ви́девше е́же со стра́хом чи́сто житие́ ва́ше./ И́мже да есть не вне́шняя плете́ния влас,/ и обложе́ния зла́та, и́ли одея́ния риз ле́пота,/ но потае́ный се́рдца челове́к,/ в неистле́нии кро́ткаго и молчали́ваго ду́ха,/ е́же есть пред Бо́гом многоце́нно./ Та́ко бо иногда́ и святы́я жены́, упова́ющия на Бо́га,/ украша́ху себе́, повину́ющеся свои́м муже́м:/ я́коже Са́рра послу́шаше Авраа́ма, господи́на того́ зову́ще,/ ея́же бы́сте ча́да, благотворя́ще и не боя́щеся ни еди́наго стра́ха./ Му́жие, та́кожде вку́пе живу́ще с свои́ми жена́ми по ра́зуму,/ я́ко немощне́йшу сосу́ду, же́нскому воздаю́ще честь,/ я́ко и снасле́дницы благода́тныя жи́зни,/ во е́же не прекраща́тися моли́твам ва́шим./ Коне́ц же — вси единому́дрени бу́дите,/ ми́лостиви, братолю́бцы, милосе́рдни,/ благоутро́бни,/ мудролю́бцы, смиреному́дри,/ не воздаю́ще зла за зло и́ли досажде́ния за досажде́ние,/ супроти́вное же благословя́ще,/ ве́дяще, я́ко на се зва́ни бы́сте,/ да благослове́ние насле́дите.</p>
                <p>Собо́рнаго посла́ния Петро́ва чте́ние 
                    <style>(зача́ло 61):</style></p>
                <p>Возлю́бленнии,/ Христу́ пострада́вшу за ны пло́тию,/ и вы в ту же мысль вооружи́теся,/ зане́ пострада́вый пло́тию преста́ от греха́./ Во е́же не ктому́ в челове́ческия по́хоти,/ но в во́лю Бо́жию про́чее во пло́ти жи́ти вре́мя./ Довле́ет бо вам мимоше́дшее вре́мя жития́,/ во́лю язы́ческую твори́вшим,/ хо́ждшим в нечистота́х, в по́хотех, в скотоло́жстве,/ в по́мыслех, в пия́нстве, в козлогласова́ниих,/ в лихоима́нии, и богоме́рзских идолослуже́ниих./ О не́мже дивя́тся,/ не сходя́щимся вам в то же блуда́ разлия́ние, ху́ляще:/ и́же воздадя́т сло́во гото́ву Су́щему суди́ти живы́м и ме́ртвым./ На се бо и ме́ртвым благовести́ся,/ да Суд у́бо прии́мут по челове́ку пло́тию,/ поживу́т же по Бо́зе Ду́хом./ Всем же кончи́на прибли́жися,/ уцелому́дритеся у́бо и трезви́теся в моли́твах./ Пре́жде же всех друг ко дру́гу любо́вь приле́жну име́йте,/ зане́ любо́вь покрыва́ет мно́жество грехо́в./ Страннолю́бцы друг ко дру́гу без ропта́ний./ Ки́йждо я́коже прия́т дарова́ние,/ ме́жду себе́ сим служа́ще,/ я́ко до́брии строи́телие разли́чныя благода́ти Бо́жия./ А́ще кто глаго́лет, я́ко словеса́ Бо́жия,/ а́ще кто слу́жит, я́ко от кре́пости, ю́же подае́т Бог,/ да о всем сла́вится Бог Иису́с Христо́м,/ Ему́же есть сла́ва и держа́ва во ве́ки веко́в, ами́нь.</p>
                <p>
                    <style>На литии́ стихи́ра хра́ма и апо́стола, глас 4.</style>
                </p>
                <p>
                    <style>Подо́бен:</style> Я́ко до́бля:</p>
                <p>Тро́стию благода́ти/ от глубины́ су́етства челове́ки извле́кл еси́, досточу́дне,/ Учи́теля ма́нием повину́вся, Фили́ппе,/ просве́щшаго по всему́ твое́ разуме́ние,/ и апо́стола, и че́стна Богоглаго́льника,/ тя, всеблаже́нне, показа́вша,/ Того́ непостижи́маго Божества́.</p>
                <p>Ду́ха сия́ние на тя сни́де во о́гненне ви́де/ и тя, блаже́нне, Боже́ственное прия́телище соде́ла,/ ско́ро отгоня́ща безбо́жия мглу/ и мир просвеща́юща сия́нием всему́дрых твои́х слове́с,/ тайноглаго́льниче, апо́столов украше́ние,/ Христо́в самови́дче блаже́нне.</p>
                <p>Мо́лниями пропове́дания/ во тьме седя́щия неве́дения, сла́вне, просвети́в,/ показа́л еси́ сы́ны Влады́ки и Бо́га ве́ры ра́ди./ Его́же страсте́м ревнова́л еси́ и сме́рти/ и сла́вы был еси́ насле́дник,/ я́ко мудр и Богоглаго́лив,/ я́ко учени́к и́стины.</p>
                <p>
                    <style>Сла́ва, глас 2:</style>
                </p>
                <p>Оста́вив земна́я, после́довал еси́ Христу́,/ и зна́менався дохнове́нием Свята́го Ду́ха,/ по́слан быв от Него́ в язы́ки поги́бшия/ обраща́ти челове́ки во свет Богозна́ния,/ апо́столе Фили́ппе,/ и, сконча́в по́двиги Боже́ственныя твоея́ стра́сти/ и мук разли́чных,/ ду́шу твою́ Христу́ пре́дал еси́./ Того́ моли́, всеблаже́нне,/ дарова́ти нам ве́лию ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Все упова́ние мое́/ на Тя возлага́ю, Ма́ти Бо́жия,/ сохрани́ мя под кро́вом Твои́м.</p>
                <p>
                    <style>На стихо́вне стихи́ры, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Небе́сных твои́х веща́ний изглаше́ния/ на земли́, всеблаже́нне, разгласи́шася,/ и сию́ испо́лни догма́тов,/ и́миже Сы́на Отцу́ и Ду́ху/ Богосло́вяще, апо́столе, та́йно,/ Единосу́щна сла́вим.</p>
                <p>
                    <style>Стих:</style> Во всю зе́млю изы́де веща́ние их/ и в концы́ вселе́нныя глаго́лы их.</p>
                <p>Я́ко светоно́сца тя вси апо́столов Христо́вых/ и све́тлаго свети́льника честны́я Це́ркве,/ Фили́ппе треблаже́нне, иму́ще ны́не,/ душа́ми просвеща́емся/ и от бед злолю́тых избавля́емся/ моли́твами твои́ми, всехва́льне.</p>
                <p>
                    <style>Стих:</style> Небеса́ пове́дают сла́ву Бо́жию,/ творе́ние же руку́ Его́ возвеща́ет твердь.</p>
                <p>Кресто́м по́двиг страда́ния сконча́вый,/ побе́ды венцы́ оде́ялся еси́, Фили́ппе, досто́йне;/ с ни́миже, вшед в Го́рняя ца́рствия,/ спредстои́ши, апо́столе, Христу́/ и мо́лишися спасти́ся нам.</p>
                <p>
                    <style>Сла́ва, глас 2:</style>
                </p>
                <p>Ча́ши арома́т/ в ми́ре лани́ты твоя́, му́дре, яви́шася,/ апо́столе Фили́ппе,/ почерпа́ющия ве́рным пи́во жизнотво́рное./ Дея́ния бо в виде́ния восхожде́ние имы́й,/ Христа́ после́дователь и приве́тствователь был еси́,/ непло́дную и безча́дную язы́ков Це́рковь украси́л еси́ поуче́ньми,/ благоча́дствующу в нем./ Е́йже и ны́не моли́ изба́витися нужд и обстоя́ний,/ мо́жеши бо о Бо́зе мно́го, приближа́яся Ему́.</p>
                <p>
                    <style>И ны́не, Богоро́дичен:</style> О, чудесе́ но́ваго:</p>
                <p>
                    <style>Тропа́рь, глас 3:</style>
                </p>
                <p>Благоукраша́ется вселе́нная,/ Ефио́пия ликовству́ет,/ я́ко венце́м красу́ема,/ тобо́ю просвети́вшися,/ све́тло торжеству́ет па́мять твою́,/ Богоглаго́ливе Фили́ппе,/ вся бо ве́ровати Христу́ научи́л еси́/ и тече́ние соверши́л досто́йно Ева́нгелия./ Тем дерзнове́нно вари́т Ефио́пская рука́ к Бо́гу,/ Его́же моли́ дарова́ти нам ве́лию ми́лость.</p>
                <p>
                    <style>Сла́ва, и ны́не, </style>
                </p>
                <p>
                    <style>Богоро́дичен:</style> Тя, хода́тайствовавшую:</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь</style>
                    <style>апо́стола два́жды.</style></p>
                <p>Сла́ва, и ны́не, Богоро́дичен:</p>
                <p>По 1-й кафи́зме, седа́лен, глас 1.</p>
                <p>
                    <style>Подо́бен:</style> Гроб Твой:</p>
                <p>Апо́столе Христо́в, и самови́дче,/ и му́чениче, Фили́ппе прему́дре,/ дру́же Бо́жий блаже́нне,/ и́же ве́рою пра́зднующия честну́ю твою́ па́мять/ свободи́ от обдержа́щих прегреше́ний моли́твами твои́ми/ и Небе́сное насле́дие получи́ти сподо́би.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Купину́, ю́же Моисе́й неопа́льно ви́де,/ го́ру Бо́жию, святы́й о́блак, сень нескве́рную,/ Богоприя́тную трапе́зу, пала́ту высоча́йшаго Царя́,/ всесве́тлую и непрохо́дную дверь, Де́во, пое́м Тя.</p>
                <p>
                    <style>По 2-й кафи́зме седа́лен, глас 5.</style>
                </p>
                <p>
                    <style>Подо́бен:</style> Собезнача́льное Сло́во:</p>
                <p>Учени́к Словесе́, и́стины пропове́дник,/ я́ко стрела́, по́слан был еси́, просвеща́я су́щия во тьме лю́тей, свя́те апо́столе,/ и безбо́жия мглу отгоня́ от земли́,/ и вся благове́рующия сы́ны дне показа́л еси́, Христо́в ви́дче, свя́те Фили́ппе.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>И́же упова́ние на Тя, Де́во Пречи́стая, непоткнове́нное иму́ще,/ покро́в су́щи, от разли́чных напа́стей, и обстоя́ний, и бед лю́тых свободи́ ны,/ моля́щи Сы́на Твоего́ со апо́столы Его́,/ и спаси́ вся воспева́ющия Тя.</p>
                <p>
                    <style>По полиеле́и седа́лен, глас 8.</style>
                </p>
                <p>
                    <style>Подо́бен:</style> Прему́дрости и сло́ва:</p>
                <p>И́дольскую лесть низложи́л еси́,/ Спа́совы стра́сти возжеле́в, Фили́ппе сла́вне,/ яви́лся еси́ ми́ру, Небе́сная всем источа́я чудеса́/ и язы́ков быв, всеблаже́нне, апо́стол./ Тем твою́ па́мять досто́йно чтим, песносло́вяще:/ Госпо́день апо́столе,/ моли́ Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>В напа́сти многоплете́нныя впад от враг ви́димых и неви́димых,/ бу́рею одержи́мь безчи́сленных согреше́ний мои́х,/ и, я́ко к те́плому заступле́нию и покро́ву моему́, Чи́стая,/ ко приста́нищу притека́ю Твоея́ бла́гости./ Те́мже, Пречи́стая,/ из Тебе́ Воплоще́нному безсе́менно моли́ся приле́жно о всех рабе́х Твои́х,/ непреста́нно моля́щихтися, Богоро́дице Пречи́стая,/ моля́щи Его́ при́сно согреше́ний оставле́ние дарова́ти/ воспева́ющим досто́йно сла́ву Твою́.</p>
                <p>
                    <style>Степе́нна, 1-й антифо́н 4-го гла́са. Проки́мен, глас 4: </style>Во всю зе́млю: 
                    <style>Стих:</style> 
                    Небеса́ пове́дают: Вся́кое дыха́ние: 
                    <style>Ева́нгелие от Иоа́нна, зача́ло 67.</style></p>
                <p>
                    <style>По 50-м псалме́ стихи́ра, глас 6.</style>
                </p>
                <p>
                    <style>Самогла́сен:</style>
                </p>
                <p>Прему́дрый ло́вче, святы́й учениче́,/ де́лателю Спа́сов и сказа́телю Того́ страсте́й,/ и́же тварь ве́рою обте́к/ и прельще́нныя язы́ки собра́в и Бо́гу приве́д,/ я́ко кади́ло до́брое, на Небеса́ возведе́ся./ Те́мже, предстоя́ Судии́,/ моли́ изба́витися нам от беззако́ний на́ших/ и в День Су́дный изба́витися муче́ния.</p>
                <p>
                    <style>Кано́н Богоро́дицы со ирмосо́м на 6 и апо́стола на 8, его́же краегране́сие: </style>Сла́внаго Фили́ппа пою́ благоле́пно.
                    <style>Феофа́н. Глас 6.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную песнь пои́м, вопия́ше.</emphasis>
                </p>
                <p>Пресве́тлыми луча́ми Христо́вы Боже́ственныя све́тлости наслажда́яся я́сно,/ Богопропове́дниче Фили́ппе,/ твои́ми по прича́стию заря́ми нас просвети́.</p>
                <p>О́тчую тебе́ сла́ву собо́ю показа́вый, Фили́ппе,/ ли́ку ученико́в тя Христо́с вчини́,/ твою́ прове́дый доброде́тель, Богоблаже́нне.</p>
                <p>Ны́не не в гада́ниих зри́ши, ниже́ се́нех,/ ниже́ зерца́лех, всему́дре, Исто́чника благи́х,/ жела́ний коне́чное, Христа́,/ но лице́м зри́ши я́вственно к лицу́.</p>
                <p>
                    <style>Богоро́дичен:</style> Оскуде́вшим нача́льником от коле́на Иу́дова, Пречи́стая,/ Сын Твой и Бог прише́д,/ вождь земли́ конце́м и́стинно ны́не воцари́ся.</p>
                <p>
                    <style>Катава́сия:</style>
                    <emphasis>Отве́рзу уста́ моя́:</emphasis>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
                </p>
                <p>Ты, испо́лнен све́та де́ятельнаго виде́ния,/ Све́ту вели́кому, бы́вшу с на́ми, сподо́бился еси́ Христу́ служи́ти,/ Фили́ппе Богоглаго́ливе.</p>
                <p>Степе́нь догма́тов благочести́вых твое́ тайново́дствие благочести́во яви́ся,/ тем бо Сы́на позна́хом соесте́ственна/ и соедине́нна су́ща Роди́телю.</p>
                <p>Све́щник был еси́ злат,/ сия́я челове́ком присносу́щный свет/ и просвеща́ющ им вселе́нную я́ве позна́нием,/ Фили́ппе всеизя́щнейше.</p>
                <p>
                    <style>Богоро́дичен:</style> На Тя, Пресвятая́ Чи́стая, наде́явся,/ да не отпаду́ Твоего́ ча́яния,/ но, я́ко Ма́ти ми́лостивная человеколюби́ваго Бо́га,/ сете́й мя врага́ изба́ви.</p>
                <p>Седа́лен, глас 8.</p>
                <p>
                    <style>Подо́бен:</style> Прему́дрости:</p>
                <p>Тучено́сен о́блак духо́вный и́стинно показа́лся еси́ су́щим на земли́,/ напая́я, я́ко ни́ву, та́инственно сердца́ на́ша;/ проте́к сло́вом, напая́еши концы́/ и дождь пролива́еши ми́ра от ра́ки./ Тем, дохну́в неве́рным сердца́м воню́ Ду́ха,/ в ни́хже сокро́вищствовал еси́, апо́столе Фили́ппе,/ моли́ся Христу́ Бо́гу грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>Сла́ва, подо́бен то́йже:</style>
                </p>
                <p>И́дольскую лесть низложи́л еси́,/ Спа́совы стра́сти возжеле́в, Фили́ппе, сла́вне,/ яви́лся еси́ ми́ру, Небе́сная всем источа́я чудеса́/ и язы́ков быв, всеблаже́нне, апо́стол./ Тем твою́ па́мять досто́йно чтим, песносло́вяще:/ Госпо́день апо́столе,/ моли́ Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>И ны́не, Богоро́дичен:</style> 
                </p>
                <p>В напа́сти многоплете́нныя впад от враг ви́димых и неви́димых,/ бу́рею одержи́мь безчи́сленных согреше́ний мои́х,/ и, я́ко к те́плому заступле́нию и покро́ву моему́, Чи́стая,/ ко приста́нищу притека́ю Твоея́ бла́гости./ Те́мже, Пречи́стая,/ из Тебе́ Воплоще́нному безсе́менно моли́ся приле́жно о всех рабе́х Твои́х,/ непреста́нно моля́щихтися, Богоро́дице Пречи́стая,/ моля́щи Его́ при́сно согреше́ний оставле́ние дарова́ти/ воспева́ющим досто́йно сла́ву Твою́.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Христо́с моя си́ла,/ Бог и Госпо́дь,/ честна́я Це́рковь/ Боголе́пно пое́т, взыва́ющи,/ от смы́сла чи́ста о Го́споде пра́зднующи.</emphasis>
                </p>
                <p>Со́лнца селе́ние, Христа́, су́щаго Све́та,/ и храм показа́лся еси́ вмести́телен Того́ све́тлости,/ и Не́бо, сла́ву Бо́жию челове́ком пове́дая.</p>
                <p>Во истле́вшее страстьми́ челове́чество ты вложе́н, Бо́жия соль, от Христа́,/ того́ изсуши́ гни́лость лю́тую,/ Боговеща́телю достосла́вне.</p>
                <p>Си́лою, Фили́ппе, Христо́вою укрепля́емь,/ де́монскаго полка́ и злове́рных яви́лся еси́ си́льнший,/ су́щим на земли́ вопия́ жи́зни Боже́ственныя благове́стие.</p>
                <p>
                    <style>Богоро́дичен:</style> Приста́нище благоти́хое Христо́с яви́ ве́рою и любо́вию Тя,/ и́стинную Влады́чицу Всенепоро́чную,/ от со́вести чи́стыя Богоро́дицу пропове́дающим.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
                </p>
                <p>Я́да душегуби́тельнаго вра́жия враче́бными твои́ми дла́ньми, Богоглаго́ливе, изсуши́в,/ смертоно́сною глубино́ю держи́мыя лю́тыя боле́зни избавля́я.</p>
                <p>Огнедохнове́нен весь яви́лся еси́ Паракли́товым наше́ствием и благода́тию, Фили́ппе,/ иззя́бшия безбо́жия зимо́ю, теплото́ю ве́ры оживотвори́л еси́.</p>
                <p>Близ был еси́ Христа́,/ дае́мыя ти зари́ несре́дственно прие́мля,/ просвеща́я к тебе́ притека́ющия/ и приводя́ ты́я Соде́телю Твоему́.</p>
                <p>
                    <style>Богоро́дичен:</style> Сло́вом вся соде́тельствуя/ и му́дрым Про́мыслом окормля́я еди́н, я́ко хо́щет Госпо́дь,/ за благоутро́бие зи́ждется из Тебе́/ и плоть несказа́нно, Пречи́стая, быва́ет.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Ят бысть,/ но не удержа́н в пе́рсех ки́товых Ио́на:/ Твой бо о́браз нося́,/ страда́вшаго и погребе́нию да́вшагося,/ я́ко от черто́га, от зве́ря изы́де,/ приглаша́ше же кусто́дии,/ храня́щии су́етная и ло́жная,/ ми́лость сию́ оста́вили есте́.</emphasis>
                </p>
                <p>Одержа́щу и губи́щую зря пре́лесть вра́жию челове́ческий род,/ Твоя́ стре́лы, изощре́нныя апо́столы, напря́г, испусти́л еси́/ и разве́рзл еси́ бре́нная уста́ зми́ева,/ всех от того́ вре́да и тли, Спа́се, исцеля́я.</p>
                <p>Вы́шним сия́нием блиста́я, яви́лся еси́,/ я́коже мо́лния, вселе́нней свети́,/ и я́ко гора́, сла́дость иска́пающая,/ я́ко роса́ Боже́ственная, с Небесе́ па́дающая,/ я́ко апо́стол избра́н, дванадесяточи́сленный полк исполня́я/ ученико́в Христо́вых, всеблаже́нне.</p>
                <p>Научи́вся Твоей та́йны глубине́,/ Боже́ственный учени́к, я́ко реку́ ми́ра, наводня́ющу сла́дости пото́к,/ я́ко потопля́ющую во́лну, сла́ву язы́ков, Тя пропове́да велегла́сно/ и Твое́ сла́вное истоща́ние, Бла́же,/ е́же о нас благовести́.</p>
                <p>
                    <style>Богоро́дичен:</style> Умерщвля́емыя и ги́бнущия вся сме́ртию челове́ки/ Ты, Христа́ ро́ждши — Нетле́нное Безсме́ртие,/ призва́ла еси к жи́зни ве́чней,/ и просвети́ла еси́ омраче́нныя, и свободи́ла еси́,/ разреши́вши у́зы отведе́ния на́шего, Всепе́тая.</p>
                <p>Конда́к, глас 8.</p>
                <p>
                    <style>Подо́бен:</style> Я́ко нача́тки:</p>
                <p>Учени́к, и друг Твой, и подража́тель стра́сти Твоей/ вселе́нней Бо́га Тя пропове́да Богоглаго́ливый Фили́пп;/ того́ моли́твами от враго́в пребеззако́нных/ Це́рковь Твою́ и всяк град Твой/ Богоро́дицею соблюди́, Многоми́лостиве.</p>
                <p>
                    <style>И́кос:</style>
                </p>
                <p>Струю́ сло́ва пода́ждь ми, Го́споди,/ водно́е естество́ соде́явый,/ се́рдце мое́ укрепи́, Благоутро́бне,/ и́же зе́млю утверди́вый сло́вом Твои́м,/ и просвети́ мое́ помышле́ние,/ све́том, я́ко ри́зою, одевя́яйся,/ да глаго́лю и пою́ подоба́ющая/ и досто́йно восхвалю́ Твоего́ уго́дника, Многоми́лостиве.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>О́троцы в Вавило́не/ пе́щнаго пла́мене не убоя́шася,/ но, посреде́ пла́мене вве́ржени, ороша́еми, поя́ху:/ благослове́н еси́, Го́споди, Бо́же оте́ц на́ших.</emphasis>
                </p>
                <p>Я́ко свет, посла́лся еси́ стрелы́ подо́бием, апо́столе,/ светоза́рными блиста́нии просвещя́я ве́рою зову́щия:/ благослове́н еси́, Го́споди, Бо́же оте́ц на́ших.</p>
                <p>Бога́тыми светоли́тии Боже́ственнаго, блаже́нне, пропове́дания сия́я све́тло,/ во тьме су́щия песнопе́ти просвети́л еси́:/ благослове́н еси́, Го́споди, Бо́же оте́ц на́ших.</p>
                <p>Вити́йская буесло́вия/ и слове́сную всю лю́тость кре́пким сло́вом ве́ры победи́в, пел еси́:/ благослове́н еси́, Го́споди, Бо́же оте́ц на́ших.</p>
                <p>
                    <style>Богоро́дичен:</style> В естества́х пресу́щественно, Де́во, двух/ родила́ еси́ соедине́нных, Чи́стая, неслия́нно Христа́, Ему́же зове́м:/ благослове́н еси́, Го́споди, Бо́же оте́ц на́ших.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>За зако́ны оте́ческия/ блаже́ннии в Вавило́не ю́ноши, предбе́дствующе,/ царю́ющаго оплева́ша повеле́ние безу́мное/ и, совоку́плени и́мже, не свари́шася огне́м,/ Держа́вствующему досто́йную воспева́ху песнь:/ Го́спода по́йте дела́/ и превозноси́те во вся ве́ки.</emphasis>
                </p>
                <p>Све́та тя ми́ра соверши́ Отчь Свет, Сло́во Ипоста́сное,/ избра́вый апо́стола от ми́ра, треблаже́нне,/ и, вооружи́в Боже́ственною си́лою Свое́ю,/ посла́, я́ко ору́жника непобеди́ма, вопию́ща:/ Го́спода по́йте дела́ и превозноси́те во вся ве́ки.</p>
                <p>Си́лою Боже́ственною укрепля́емь, апо́столе,/ проти́вныя полки́ победи́л еси́,/ свире́пое ополче́ние тех разруши́в,/ мир бо неотъя́тный жре́бий взем,/ ми́рное устрое́ние насади́л еси́ ми́ру,/ Го́спода воспева́йте дела́, вопия́,/ и превозноси́те во вся ве́ки.</p>
                <p>Все́ю любо́вию прилепи́лся еси́ воплоще́нному Сло́ву Бо́жию, апо́столе,/ учени́к Того́ быв, и Бо́жий слуга́, и тайноглаго́льник,/ отону́дуже от Него́ по́слан во язы́ки,/ пропове́дал еси́ Его́ прише́ствие,/ Го́спода по́йте, вопия́,/ и превозноси́те во вся ве́ки.</p>
                <p>
                    <style>Богоро́дичен:</style> Весь соедини́ся па́че ра́зума неизме́нно всему́ челове́честву/ Пребоже́ственный во утро́бе Твое́й, Всесвята́я Де́во./ Те́мже во дву естеству́ зна́ется Христо́с, еди́н сый обое́./ Ему́же, пою́ще, вопие́м:/ Го́спода по́йте дела́/ и превозноси́те во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти:/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и/ Тя ублажа́ем.</emphasis>
                </p>
                <p>Ны́не неизрече́нныя сла́вы и све́та невече́рняго сподо́бився,/ иде́же неизглаго́ланное есть весе́лие,/ иде́же ра́дость непреста́нная в Це́ркви перворожде́нных,/ иде́же пра́ведных селе́ния,/ за вся христиа́ны моли́ся, Фили́ппе, всему́дре.</p>
                <p>Укра́шен добро́тою у́мнаго благоле́пия/ и ца́рствия венце́м обложе́н, Богому́дре,/ и бога́тыми светодая́нии, Фили́ппе, просвеща́емь пресу́щественнаго Све́та сия́ньми,/ ра́дуяся, Влады́ки твоего́ Престо́лу, блаже́нне, предстои́ши.</p>
                <p>Со апо́столы все́ми честны́ми, и проро́ки, и страстоте́рпцы, Фили́ппе,/ преподо́бными, иера́рхи и пра́ведными,/ с Богоро́дицею моли́ разреше́ние грехо́в мно́гих и прегреше́ний да́ти очище́ние/ ве́рою светоно́сную и Боже́ственную па́мять соверша́ющим твою́.</p>
                <p>
                    <style>Богоро́дичен:</style> Воплоще́нно Сло́во, пре́жде безпло́тно су́що,/ Де́во Ма́ти, родила́ еси́./ Сего́ ра́ди Тя, госпо́дьственно Богоро́дицу, вси благоче́стно сла́вим,/ и́стиннейшее Тебе́ нарица́ние принося́ще, Чи́стая,/ Ты бо ве́рных спасе́ния ко́рень пребыва́еши.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Тече́ние кра́сных твои́х ног, Фили́ппе, возврати́в,/ к ше́ствию Небе́сному возше́л еси́, ра́дуяся,/ и, Тро́ице предста́в, во Отце́ ви́диши Сы́на и Ду́ха Боже́ственнаго./ Сего́ ра́ди ве́рою всесвяще́нную твою́ и Боже́ственную пра́зднуем па́мять.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Стра́шнаго испыта́ния воспомина́ю час,/ мно́жество бо дел мои́х ужаса́ет и устраша́ет мя,/ но уще́дри, Пречи́стая, те́плою Твое́ю моли́твою/ и даждь ми спасе́ние:/ ели́ко бо хо́щеши, и твори́ши,/ я́ко Бо́га ро́ждши, благослове́нная Мари́е.</p>
                <p>
                    <style>На хвали́тех стихи́ры, на 4, глас 8.</style>
                </p>
                <p>
                    <style>Подо́бен:</style> О, пресла́внаго чудесе́!</p>
                <p>О, пресла́внаго чудесе́!/ Ры́бы иногда́ ловя́й апо́стол,/ челове́ков лове́ц бысть Богопроизведе́нный,/ слове́с мре́жею язы́ки улови́,/ кре́ста у́дицею мир возвлече́./ О, какову́ лови́тву Бо́гу принесе́ Богоде́латель!/ Его́же па́мять ны́не пра́зднуем.</p>
                <p>О, пресла́внаго чудесе́!/ От Бо́га по́слан, посреде́ волко́в, я́ко овча́,/ небоя́зненно прохожда́ше апо́стол Фили́пп,/ зве́ри а́гнцы ве́рою яви́,/ мир Боже́ственно престихи́йствова<a type="note" xlink:href="#note138">138</a>
                    ./ О, дел ве́ры! О, сил изя́щнейших!/ Его́же моли́твами, Христе́,/ спаси́ ду́ши на́ша, я́ко еди́н Благоутро́бен.</p>
                <p>О, пресла́внаго чудесе́!/ Кла́дязь, точа́щий жизнь му́дростным черпа́нием,/ су́щим в ми́ре бысть апо́стол Фили́пп./ От него́же струи́ догма́тов исхо́дят,/ от ни́хже чуде́с быстрины́ пие́м./ О, коли́ка соде́я стра́шная чудеса́ Богоде́латель!/ Его́же па́мять ве́рою сла́вим.</p>
                <p>
                    <style>Глас 2. Самогла́сна:</style>
                </p>
                <p>Небе́сная ча́ша яви́лся еси́ му́дрости,/ Ду́ха бо показа́лся еси́ оби́тель кра́сная/ и изре́кл еси́ доброде́телей и́стину,/ земны́я улови́в у́мною у́дицею му́дрости Бо́жия./ Тем мо́лим тя, апо́столе Фили́ппе,/ моли́ся о душа́х на́ших.</p>
                <p>
                    <style>Сла́ва, глас 3:</style>
                </p>
                <p>Рыб лови́тву в челове́чу лови́тву преложи́в,/ су́щия во глубине́ пре́лести/ не́водом извле́к та́инственным,/ Фили́ппе апо́столе,/ весь мир улови́л еси́/ и учи́телю твоему́, Христу́, приве́л еси́./ Тем мо́лим тя:/ моли́ся Ему́ непреста́нно/ спасти́ ду́ши на́ша,/ ве́рно творя́щих всечестну́ю па́мять твою́.</p>
                <p>
                    <style>И ны́не, Богоро́дичен:</style> 
                </p>
                <p>Богоро́дице, Предста́тельнице всех моля́щихся Тебе́,/ Тобо́ю дерза́ем, и Тобо́ю хва́лимся,/ и к Тебе́ все упова́ние на́ше есть,/ моли́ Ро́ждшагося из Тебе́/ за непотре́бныя рабы́ Твоя́.</p>
                <p>
                    <style>Славосло́вие вели́кое. Тропа́рь. Сла́ва, и ны́не, Богоро́дичен: </style>Тя, хода́тайствовавшую: 
                    <style>И отпу́ст.</style></p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны апо́стола, пе́сни 3-я и 6-я. Проки́мен, глас 8: </style>Во всю зе́млю изы́де веща́ние их/ и в концы́ вселе́нныя глаго́лы их. 
                    <style>Стих:</style> 
                    Небеса́ пове́дают сла́ву Бо́жию: 
                    <style>Апо́стол к Кори́нфяном, зача́ло 131. </style>
                    Аллилу́ия, 
                    <style>глас 1: </style>
                    Испове́дят Небеса́ чудеса́ Твоя́, Го́споди. 
                    <style>Ева́нгелие от Иоа́нна, зача́ло 5. Прича́стен: </style>
                    Во всю зе́млю изы́де веща́ние их:</p>
                <p>
                    <strong>Святой апостол Филипп,  </strong>уроженец города Вифсаиды (Галилея) — родины апостолов Петра и Андрея, был глубоким знатоком Священного Писания. Он правильно разумел смысл пророчеств, ибо еще в юности изучил Ветхий Завет, и ожидал прихода Мессии. По призыву Спасителя: «Иди за Мною» (<a xlink:href="https://azbyka.ru/biblia/?Jn.1:43&amp;c~r&amp;rus">Ин. 1:43</a>), Филипп стал учеником Господа.
                   </p>
                <p>Об апостоле Филиппе в Святом Евангелии говорится, что он привел ко Христу Нафанаила, сказав ему: «Мы нашли Того, о Котором писали Моисей в законе и пророки» (<a xlink:href="https://azbyka.ru/biblia/?Jn.1:45&amp;c~r&amp;rus">Ин. 1:45</a>); его Господь спросил, сколько нужно денег для покупки хлеба 5-ти тысячам человек (<a xlink:href="https://azbyka.ru/biblia/?Jn.6:7&amp;c~r&amp;rus">Ин. 6:7</a>); он привел эллинов, желавших увидеть Христа (<a xlink:href="https://azbyka.ru/biblia/?Jn.12:21-22&amp;c~r&amp;rus">Ин. 12:21-22</a>); во время Тайной Вечери он спрашивал Христа о Боге Отце (<a xlink:href="https://azbyka.ru/biblia/?Jn.14:8&amp;c~r&amp;rus">Ин. 14:8</a>).</p>
                <p>После Вознесения Господа апостол Филипп проповедовал Слово Божие в Галилее, где воскресил мертвого младенца. Из Галилеи он направился в Грецию и проповедовал среди переселившихся туда иудеев. Некоторые из них сообщили в Иерусалим о проповеди апостола, и тогда из Иерусалима в Элладу прибыли книжники во главе с первосвященником для обвинения апостола Филиппа. Апостол Филипп обличил ложь первосвященника, говорившего, что ученики Христовы похитили и скрыли тело Господа, рассказав, как фарисеи подкупили стражу (<a xlink:href="https://azbyka.ru/biblia/?Mt.28:11-15&amp;c~r&amp;rus">Мф. 28:11-15</a>). Когда же иудейский первосвященник и его спутники стали хулить Господа, они внезапно ослепли. По молитве апостола все прозрели. Через это многие уверовали во Христа. Апостол Филипп поставил в Элладе епископа Наркисса (причтен к лику 70 апостолов).</p>
                <p>Из Эллады апостол Филипп отправился в Парфы, а затем в город Азот, где исцелил страдавшую болезнью глаз дочь местного жителя Никоклида, принявшего его в свой дом и затем крестившегося со всем семейством.</p>
                <p>Из Азота апостол Филипп отправился в Иераполь Сирийский, где, подстрекаемые фарисеями, иудеи подожгли дом Ира, принявшего к себе апостола Филиппа, а апостола хотели убить. Но чудеса, совершенные апостолом: исцеление высохшей руки начальника города Аристарха, хотевшего ударить апостола, а также воскрешение умершего отрока, вразумили иудеев — они раскаялись и многие приняли святое Крещение. Поставив Ира епископом Иераполя, апостол прошел Сирию, Малую Азию, Лидию, Мисию — всюду проповедуя Евангелие и всюду терпя за это множество невзгод. Спутницей апостола была его сестра Мариамна. Не раз их побивали камнями, заточали в темницы, изгоняли из селений.</p>
                <p>Когда апостол Филипп прибыл в Иераполь Фригийский, где был храм, посвященный змеям, с обитавшей в нем огромной ехидной, то силой молитвы умертвил ехидну и исцелил многих укушенных змеями. В числе исцеленных была жена правителя города Анфипата, принявшая христианство.</p>
                <p>Узнав, что супруга стала христианкой, Анфипат приказал схватить Филиппа, его сестру и пришедшего с ними апостола Варфоломея. По наущению языческих жрецов правитель повелел распять святых апостолов. Как только палачи исполнили приказ Анфипата, началось землетрясение, и все присутствовавшие на судилище провалились в образовавшуюся в земле трещину.</p>
                <p>Висевший на кресте апостол Филипп молился о спасении язычников. Видя происходившее, иерапольцы уверовали во Христа и потребовали отмены казни. Апостол Варфоломей, снятый с креста, был еще жив. Он крестил всех уверовавших и поставил им епископа.</p>
                <p>Апостол Филипп, молитвами которого все, кроме Анфипата и жрецов, были спасены, скончался на кресте.</p>
                <p>Сестра его Мариамна погребла тело святого мученика и вместе с апостолом Варфоломеем направилась с проповедью в Армению, где апостол Варфоломей принял мученическую кончину (память 11 июня). Мариамна же проповедовала до своей кончины в Ликаонии (память 17 февраля).</p>
            </section>
            <section>
                <title>
                    <p>В то́йже день 
                        <style>И́же во святы́х отца́ на́шего Григо́рия Пала́мы,</style>
                        архиепи́скопа Солу́нскаго, чудотво́рца</p>
                </title>
                <p>
                    <style>А́ще хо́щет настоя́тель, твори́м бде́ние.</style>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>Блаже́н муж: 
                    <style>На</style>
                    Го́споди, воззва́х: 
                    <style>стихи́ры на 8, глас 5.</style></p>
                <p>
                    <style>Подо́бен:</style> Преподо́бне о́тче:</p>
                <p>Преподо́бне о́тче, свяще́нне Григо́рие,/ от ко́рене прозябе́ Боголюби́ва и све́тла ве́твь,/ я́коже дре́во, узре́ся, при исхо́дищих Боже́ственных во́д/ до́бре насажде́но,/ источа́я пре́жде вре́мене плоды́ безсме́ртия,/ удивля́я всяк слух естество́м, и сло́вом, и дея́нии Боже́ственными,/ вити́й в вити́ях и прему́др в любому́дрых дея́ниих./ Сосу́д держа́внаго Боговиде́ния,/ Христо́ви моля́ся, Христа́ жада́я повсегда́/ и превосходя́ от Боже́ственныя сла́вы в сла́ву/ и от си́лы в си́лу,/ вои́стину нетле́нную.</p>
                <p>Преподо́бне о́тче, досточу́дне Григо́рие,/ сла́ву оста́вль вре́менную и ни́зу влеку́щую,/ нетле́нная возлюби́в и Го́рняя,/ бога́тства мимотеку́щаго му́дре отступи́,/ бога́тство пребы́тное<a type="note" xlink:href="#note139">139</a>
                    нищету́ вмени́в,/ душе́вное твое́ о́ко очи́стив воздержа́нием,/ и слеза́ми, и мно́гим пла́чем,/ отню́дуже сосу́д Ду́ха све́тел яви́ся,/ весь благода́ти Того́ испо́лнь,/ Того́ сия́ния и Того́ сла́вы проси́ дарова́ти/ Еди́ному Бо́гу покланя́ющимся, Тро́ице Всеси́льней.</p>
                <p>Преподо́бне о́тче, свяще́ннейший Григо́рие,/ меч у́бо сло́ва обостри́в Ду́хом,/ огнь чи́ном был еси́ богобо́рных,/ я́коже с высоты́ мо́лния сходя́,/ отсека́я и попаля́я тех языкобо́лия,/ ве́рных же всех наставля́я к Боже́ственней зари́ Трисо́лнечней,/ ею́же просвеща́ем,/ свет вторы́й яви́лся еси́,/ сопресто́лен и единочи́слен верхо́вным Богосло́вцем,/ с ни́ми хвали́м, с ни́ми пребыва́я,/ и ны́не моли́ дарова́ти Це́ркви еди́нство,/ ми́р и ве́лию ми́лость.</p>
                <p>
                    <style>И́ны стихи́ры, глас 4.</style>
                </p>
                <p>
                    <style>Подо́бен:</style> Яко до́бля:</p>
                <p>Свети́льник неугаса́емый,/ сия́ние неусыпа́ющее,/ и́же в мо́ри пла́вающим/ спаси́тельное, и ти́хое приста́нище, и безмяте́жное благода́ти,/ сше́дшеся, в пе́снех досто́йне пое́м ти, моля́щеся:/ у́мныя бу́ри изба́ви Це́рковь твои́ми моли́твами,/ о не́йже му́жески подвиза́яся.</p>
                <p>Гла́са тя Сло́ву, дыха́ние духо́вное,/ о́гненный язы́к неугаса́емый Богосло́вия, Григо́рие,/ собра́ние скверне́ное ерети́ческое/ све́тло попали́ша благода́тию,/ мо́лим сопроти́вных веле́ний настоя́ния/ изба́витися моли́твами ти/ правосла́вно воспева́ющим ти.</p>
                <p>В труде́х пе́рвие и безмо́лвии просия́вша/ и писа́ние неудо́бь ве́домое и глубо́кое/ с Ду́хом возгреме́вша,/ Христо́с све́щника тя возлага́ет све́тла Це́ркви, Григо́рие,/ ми́р вся́кий освеща́юща, о́тче,/ твои́ми моли́твами, и словесы́, и чуде́с си́лою,/ и не утвержде́нных утвержда́я.</p>
                <p>
                    <style>Сла́ва, глас 4:</style>
                </p>
                <p>Прему́дростию сло́во свое́ украси́в,/ и доброде́телию непоро́чною/ преудобре́н во обои́х был еси́, Григо́рие,/ Боговеща́нным ти глаго́лом/ украша́я и веселя́ лю́ди разу́мно,/ Тро́ицы Еди́но Божество́ прему́дре просте́р,/ те́мже и препросла́вленными уче́нии/ иноплеме́нныя е́реси попра́в,/ держа́ву ве́ры в конце́х воздви́гл еси́,/ Христо́ви предстоя́ с Невеще́ственными служи́тели,/ и душа́м на́шим испроси́ ми́р и ве́лию ми́лость.</p>
                <p>
                    <style>И ны́не, Богоро́дичен:</style> И́же Тебе́ ра́ди:</p>
                <p>
                    <style>Вход. Проки́мен дне и чте́ния три святи́тельская (</style><emphasis><style>зри Мине́ю ноября́ 13-й день</style></emphasis><style>)</style>
                </p>
                <p>
                    <style>На стихо́вне стихи́ры, глас 5.</style>
                </p>
                <p><style>Подо́бен:</style> Ра́дуйся:</p>
                <p>Ра́дуйся, Правосла́вия свети́льниче,/ Це́ркви све́тлое, о́тче, со́лнце,/ похвала́ и́ночествующим,/ церко́вное пра́вило,/ и́же благодея́ния учи́тель изря́дный, святи́телю Григо́рие,/ и́же премудрости и ра́зума жили́ще,/ бли́жним и да́льним орга́н духо́вный,/ пе́снивец<a type="note" xlink:href="#note140">140</a> одушевле́н,/ уста́ Госпо́дня, изводи́ от недосто́инства досто́йнаго,/ Христа́ моли́/ низпосла́ти душа́м на́шим ми́р и ве́лию милость.</p>
                <p>
                    <style>Стих:</style> Честна́ пре́д Господем/ сме́рть преподо́бных Его́.</p>
                <p>Ра́дуйся, высо́кий у́ме,/ зри́телю та́инства,/ Ду́ха сосу́д дарова́ний,/ светоно́сный све́щниче,/ блиста́ние Боже́ственнаго осия́ния,/ любви́ держа́вное и честно́е спребыва́ние,/ кро́ткий вои́стину, и прост, у́бо и незло́бив,/ открове́ние и писа́ний явле́ние,/ мо́ре разуме́ний Боже́ственных, Григо́рие,/ бе́здна Боже́ственна Сло́ва уче́ния неизчерпа́ема,/ Христа́ моли́/ низпосла́ти душа́м на́шим ми́р и ве́лию милость.</p>
                <p>
                    <style>Сти́х:</style> Блаже́н му́ж, боя́йся Го́спода,/ в за́поведех Его́ восхо́щет зело́.</p>
                <p>Ра́дуйся, Богосло́вия глубино́,/ Правосла́вия пра́вило пра́вое,/ Тро́ицы Еди́но естество́ возвести́ высоко́,/ во еди́ном хоте́нии и де́йствии,/ про́сто Божество́, всеси́льно и не со́здано,/ посрами́вый же благода́тию духо́вною и безле́тною отве́ргшихся обоже́ния,/ уста́ Богосло́вец, святи́телю Григо́рие,/ сла́во отце́м Боже́ственным и, соприча́стник исчи́слен,/ свети́льниче Церко́вный,/ да́руяй на́м моли́твами ти ве́лию милость.</p>
                <p>
                    <style>Сла́ва, глас 4:</style>
                </p>
                <p>Житие́ Боже́ственно испра́вль,/ виде́нием дея́ние уясни́л еси́, Богоявле́нне Григо́рие,/ прему́дрость бо возлюби́в жела́нием Боже́ственным,/ из у́ст Ду́ха благода́ти обогати́ся,/ я́ко сот ме́двеный,<a type="note" xlink:href="#note141">141</a>/ сла́дость твои́х слове́с иска́пая,/ при́сно весели́ши ра́зумы Боже́ственными Це́рковь Христо́ву,/ те́мже, на Небесе́х со святи́тели водворя́яся,/ о нас непреста́нно моли́ся,/ о творя́щих па́мять твою́.</p>
                <p>
                    <style>И ны́не, Богоро́дичен:</style> При́зри на моле́ния:</p>
                <p>
                    <style>Тропа́рь,</style>
                    <style>глас 8:</style>
                </p>
                <p>Правосла́вию наста́вниче, святи́телем украше́ние,/ Богосло́вцем побо́рниче непобеди́мый, Григо́рие чудотво́рче,/ Солу́ню вели́кая похвало́, пропове́дниче благода́ти,/ моли́ Христа́ Бога спасти́ся душа́м на́шим.</p>
                <p>
                    <style>Сла́ва, и ны́не, Богоро́дичен:</style>И́же на́с ра́ди рожде́йся:</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style> Бог Госпо́дь: 
                    <style>тропа́рь</style>
                    <style>свято́му</style>
                    <style>два́жды.</style></p>
                <p>Сла́ва, и ны́не, Богоро́дичен.</p>
                <p>
                    <style>По 1-м стихосло́вии седа́лен, глас 1.</style>
                </p>
                <p>
                    <style>Подо́бен:</style> Гроб Твой:</p>
                <p>Боже́ственнаго Христо́ва святи́теля воспева́ем,/ столпа́ о́гненнаго, све́ту о́блака,/ ду́хом предходя́ща Изра́илеви но́вому день/ и вводя́ща в разу́мную зе́млю ми́ра,/ в митропо́лии же о Христе́ перворо́дных,/ вели́каго Григо́рия.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Всели́ся в Тя Божества́ все исполне́ние, Чи́стая,/ я́коже Па́вел предрече́,/ все обоготвори́ тле́нных естество́, Влады́чице,/ Ты же была́ еси́ нача́ло благода́ти таковы́я/ и спаси́тельное руково́дство и́же ве́рою и любо́вию чту́щих Тя.</p>
                <p>
                    <style>По 2-м стихосло́вии седа́лен, глас 1.</style>
                </p>
                <p>
                    <style>Подо́бен то́йже:</style>
                </p>
                <p>Измы́в до́бре твои́х сле́з тече́ньми дух,/ у́мне восприя́л еси́ Боже́ственныя благода́ти, досточу́дне,/ прича́стник был еси́ обоже́ния,/ е́же па́че естества́,/ Сло́ва, Е́же пропове́дал е́си Несо́здано всем и Еди́но, Богому́дре Григо́рие.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Све́та разу́мнаго светле́йший сосу́д,/ тьму моего́ разреши́ се́рдца,/ страсте́й же тяжча́йшее бре́мя, молю́ся, облегчи́,/ наставля́ющи мя к покая́нию стезя́м/ и бу́дущему сподобля́ющи мя све́ту, Всеблаже́нная Влады́чице.</p>
                <p>
                    <style>По полиеле́и седа́лен, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Отсту́пль теку́щих, о́тче прему́дре Григо́рие,/ ца́рских, и друго́в, и сро́дник,/ стяжа́л еси́ пребыва́ющая и стоя́щая, блаже́нне,/ и дом весь, и род, приве́л еси́ Влады́це всех, честно́е всесожже́ние./ И́мже наставля́ем, ду́шу освяти́л еси́ и ум с те́лом Бо́гови, Григо́рие, виде́нием и дея́нием же/ моля́ся Ему́ приле́жно согреше́нием оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>Сла́ва, и ны́не. Богоро́дичен:</style>
                </p>
                <p>В плоть Твою́ оде́явся, я́ко Благ,/ зрак Влады́ка ра́бий обожи́, Влады́чице,/ совокупи́вся по соста́ву и естество́ все испо́лнив Ду́хом,/ святы́х собо́ры соде́лав благода́тию,/ отню́ду же прии́м вину́ неизрече́нных дел/ и пе́рвую, Ду́хом испо́лньшуюся,/ пою́ще Тя от души́, зове́м Ти:/ ра́дуйся, спасе́ния Нача́льнице;/ ра́дуйся, согреше́нием разреше́ние/ покланя́ющимся ве́рою Рождеству́ Твоему́.</p>
                <p>
                    <style>Степе́нна, 1-й антифо́н 4-го гла́са. Проки́мен: </style>Честна́ пре́д Го́сподем: 
                    <style>Стих:</style> 
                    Что возда́м Го́сподеви о всех: 
                    <style>Ева́нгелие от Иоа́нна, зача́ло 35.</style></p>
                <p>
                    <style>По 50-м псалме́ стихи́ра самогла́сна, глас 6:</style>
                </p>
                <p>Благоче́стия и́стиннаго пропове́дника/ и Це́ркви пресве́тлую звезду́/ пе́сньми похва́льными почти́м,/ Солу́ню све́тлаго свети́льника,/ Све́ту ученика́ и дру́га Христо́ва,/ се́яй сло́во благоче́стия Боже́ственно/ в сердца́ всех ве́рных,/ всем ко спасе́нию да́рует/ и мо́лится приле́жно Го́сподеви/ поми́ловатися душа́м на́шим.</p>
                <p>
                    <style>Кано́н, творе́ние Патриа́рха Филофе́я. Гла́с 1.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Твоя́ победи́тельная десни́ца/ Боголе́пно в кре́пости просла́вися,/ та бо, Безсме́ртне,/ я́ко всемогу́щая, проти́вныя сотре́,/ изра́ильтяном путь глубины́ новосоде́лавшая.</emphasis>
                </p>
                <p>Ты даро́ваний исто́чнику и прему́дрости духо́вней, пресла́вне,/ уста́ и мысль приложи́в,/ благода́ти яви́лся еси́ пучи́на,/ от нея́ же ка́плю, о́тче, и мне пода́ждь, пою́щему тя.</p>
                <p>Уста́в и пра́вило па́че естества́/ и́ноческому жи́тельству ты был еси́,/ уста́ Богосло́вец же, и святи́тель, и учи́тель Боже́ственная,/ отню́дуже, соше́дшеся вку́пе, тебе́ пе́ние плету́т.</p>
                <p>Ин яви́лся еси́ от чре́ва Иереми́я ве́дом,/ Сотво́ршему весь возло́жен, освяще́н, Богоно́се, весь же,/ отню́дуже твоя́ уста́ Бо́жия сло́ва восприя́ша.</p>
                <p>Престо́лу предстоя́ Боже́ственному со А́нгелы, Богови́дче Григо́рие,/ лучу́ восприе́мля ны́не явле́нне непристу́пную,/ моли́ся тьмы грехо́вныя нам разреши́тися, мо́лимся.</p>
                <p>
                    <style>Богоро́дичен:</style> Свет, возсия́вый, Богороди́тельнице, от Твоея́ утро́бы, ви́дети жела́я, Григо́рий,/ Тебе́, Моли́твеницу, и Соде́теля представля́ет/ и жела́емыя от <style>Тебе</style>́ получи́ благода́ти.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Еди́не, Ве́дый челове́ческаго существа́ не́мощь/ и ми́лостивно в не вообра́жся,/ препоя́ши мя с высоты́ си́лою,/ е́же вопи́ти Тебе́, Святы́й,/ одушевле́нный хра́ме неизрече́нныя сла́вы Твоея́, Челове́колюбче.</emphasis>
                </p>
                <p>Юро́дство, прему́дре, мирску́ю му́дрость вмени́л еси́,/ кре́стное юро́дство возлюби́л еси́ и сего́, на ра́мо прии́м,/ показа́л еси́, я́коже Па́вел рече́,/ е́же юро́дством мирски́я му́дрости превше́д.</p>
                <p>Возлюби́л еси́, о́тче, от души́/ нищету́, и смире́ние, и ху́дость, и нестяжа́тельство, челове́к бе́гая,/ отню́дуже гони́м еси́ в пусты́ню,/ всегда́, в воню́ мир твои́х, Христо́ви зовя́ше:/ теку́ вслед Тебе́.</p>
                <p>Умертви́л еси́, прему́дре, ве́тхаго тле́ющаго челове́ка/ воздержа́нием вся́ким и пла́чем, исто́чники сле́зными дово́льне омыва́яся,/ житие́м восприя́л еси́ дре́внюю свою́ добро́ту о Христе́ и в но́ваго оде́явся.</p>
                <p>Восхва́лим, мно́жества и́нок с ме́стных же состоя́ния,/ со свяще́нники все́ми и пита́тельницы, гла́сы кра́сными и словесы́ Боже́ственными <style>Днесь</style>/ о́бщаго учи́теля, и́же нас украси́вшаго де́лы же и словесы́, Григо́рия.</p>
                <p>
                    <style>Богоро́дичен:</style> Ви́дев, ю́же жела́ше, зарю́ духо́вную, Григо́рие, предста́тельством Богома́тере,/ ясне́йши же ны́не Тою́ освеща́ем,/ Тоя́ моли́ тьмы страсте́й нас премени́ти Све́том благода́тным.</p>
                <p>Седа́лен, глас 8.</p>
                <p>
                    <style>Подо́бен:</style> Прему́дрости:</p>
                <p>Воздержа́нием, и пла́чем, и моли́твою, и де́йством,/ и нището́ю, и о́бщим умове́нием, Григо́рие, сле́зным очи́стил еси́ свое́ се́рдце,/ весь восхище́н быв, и Христо́ви совокупи́ся ду́хом,/ отню́дуже, я́ко Па́вел, неизрече́нных услы́шав и сосу́д быв избра́нен,/ ты поне́сл еси́ Христо́во И́мя,/ Несо́здано пропове́дал еси́ высо́це и Про́сто Еди́но Божество́,/ е́же моля́ непреста́й спасти́ся ста́ду твоему́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>И́же пре́жде от не су́щих приве́д су́щих естества́, Сло́ве Бо́жий,/ поче́т о́бразом же и руко́ю челове́ка, истле́вша того́ пре́лестию змии́ною,/ назда́в<a type="note" xlink:href="#note142">142</a>
                    па́ки Кресто́м честны́м Ти,/ вся́кое же естество́ освяти́л еси́, Ще́дре,/ Святы́м Твои́м Ду́хом и теле́сным восприя́тием,/ Ма́тере Твоея́ мольба́ми, Влады́ко Христе́ Бо́же,/ согреше́нием оставле́ние да́руй покланя́ющимся ве́рою держа́ве твое́й.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Го́ру Тя, благода́тию Бо́жиею</emphasis>
                    <emphasis>приосене́нную/ прозорли́выма Авваку́м усмотри́в очи́ма,/ из Тебе́ изы́ти Изра́илеву/ провозглаша́ше Свято́му/ во спасе́ние на́ше и обновле́ние.</emphasis>
                </p>
                <p>Нощь безлу́чную и тьму, Григо́рие, страсте́й моли́твенною па́лицею ра́нив,/ я́коже Моисе́й Еги́пта, восте́кл еси́ па́че естества́ к виде́нию Боже́ственному/ и законода́вец нам был еси́.</p>
                <p>На высоту́ возше́д Боже́ственную, о́тче Григо́рие, доброде́телей,/ я́коже на Фаво́ре Христо́вы дру́зи и ученицы́,/ О́ного узре́л еси́, есте́ственную и Боже́ственную сла́ву явля́юща,/ и, обожи́вся, друго́е показа́ся со́лнце.</p>
                <p>Таи́нник Божества́, Богови́дче Григо́рие, и неизрече́нных прича́стник ты быв,/ Богосло́вити Того́ та́йну,/ Еди́но Тоя́ возвести́в и Несо́здано си́лою и Естество́м Треми́ Соста́вы.</p>
                <p>
                    <style>Богоро́дичен:</style> Сло́во Ро́ждшую, Бо́жие Неизрече́нное, словесы́ воспе́л еси́ свяще́нными/ и та́йну све́тло Боже́ственнаго воплоще́ния возвести́л еси́,/ Ю́же ны́не мо́ли Це́рковь соблюда́ти необурева́ему.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Просвети́вый сия́нием/ прише́ствия</emphasis>
                    <emphasis>Твоего́, Христе́,/ и освети́вый Кресто́м Твои́м ми́ра концы́,/ сердца́ просвети́ Све́том Твоего́ Богоразу́мия/ правосла́вно пою́щих Тя.</emphasis>
                </p>
                <p>Ум Вели́кий, Прему́дрости глубина́ неизрече́нная,/ обре́те твой, Богоно́се, ум вселе́ние, себе́ содруже́н,/ Уму́ и Прему́дрости орга́н тя Це́ркви дарова́л есть.</p>
                <p>Я́ко лучу́ све́тлую, пре́жде на Афо́не, Григо́рие, возсия́,/ све́тлому тя гра́ду да́рует,/ Све́том духо́вным Того́ Богодви́жим, освяща́я и оте́чески преднаставля́я.</p>
                <p>Дар Боже́ственный от Бо́га тя и бога́тство неистощи́мое обре́т,/ Фетта́льская держа́вная митропо́лия созыва́ет сосе́ды/ к прича́стию твои́х слове́с и чуде́с, блаже́нне.</p>
                <p>Жела́ющии по́двига и слове́с благода́тей Григо́риевых,/ песнь тому́ ны́не принося́ще, того́ помо́лим/ его́же моли́твами Зижди́теля и Влады́ку ми́лостива всем соде́лати.</p>
                <p>
                    <style>Богоро́дичен:</style> Просвети́вый земли́ широту́ со́лнца све́тлостию,/ Свет су́щим яви́ся во тьме, Де́во, Невече́рний,/ Его́же моли́ тьмы лю́тыя и грехо́вныя нас изба́вити, Влады́чице.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Из утро́бы Ио́ну младе́нца изблева́ морски́й зверь,/ якова́ прия́т,/ в Де́ву же все́льшееся Сло́во/ и плоть прие́мшее про́йде, сохра́ншее нетле́нну,/ Его́же бо не пострада́ истле́ния,/ Ро́ждшую сохрани́ неврежде́нну.</emphasis>
                </p>
                <p>Пра́вило доброде́тели, обоже́ное житие́ твое́ ви́дено бысть ве́рными вои́стину, Григо́рие,/ благоче́стия же прави́тель сло́во твое́, и веле́ние,/ и́ми же свое́ ро́дное и пусторо́дное разсужда́ется,/ Еди́наго Бо́га пропове́дающе всеси́льна, Еди́наго и Несо́здана.</p>
                <p>Еди́но благоче́стно пропове́дав Божество́, вели́кий нам яви́ся, Григо́рие,/ Соста́вми Треми́ Еди́но Естество́ и си́лу, вся́чески Ту́ю Про́сту и Несо́здану,/ всех посрами́л еси́ держа́вне, буесло́вящих со́здано Божество́.</p>
                <p>Безу́мнаго мудрова́ние облича́еши Акинди́на, я́ко и пре́жде Варлаа́ма го́рдаго,/ е́ллинским бо приобщи́вшимся сла́вам,/ сведо́ша Божество́ в тварь,/ обесче́стивше, я́коже жи́дове пе́рвие, Сы́на Бо́жия досто́инство.</p>
                <p>Уста́вы приводя́ веле́ний, Григо́рие, и словеса́ све́тла,/ и́миже отве́рзл еси́ мысль честны́х Богосло́вец Ду́хом,/ моли́твами ти неподви́жиму соблюди́ Христо́ву, избавля́ющи, Це́рковь от вся́кия е́реси.</p>
                <p>
                    <style>Богоро́дичен:</style> Престо́л Херуви́мских и всех Небе́сных Сил, Влады́чице,/ и вся́каго вку́пе Го́рняго чи́на вы́шши Ты показа́ся,/ я́ко престо́л неизрече́нен бы́вши Бо́жия Соста́ва,/ Его́же, я́ко Сы́на Своего́, ми́лостива ми, ве́рно Тя пою́щу, соде́лай.</p>
                <p>Конда́к, глас 8.</p>
                <p>
                    <style>Подо́бен:</style> Взбра́нной:</p>
                <p>Прему́дрости свяще́нный и Боже́ственный орга́н,/ Богосло́вия све́тлую согла́сно трубу́,/ воспева́ем тя, Григо́рие Богоглаго́льниче,/ но, я́ко ум, Уму́ Пе́рвому предстоя́й,/ к Нему ум наш, о́тче, наста́ви, да зове́м:/ ра́дуйся, пропове́дниче благода́ти.</p>
                <p>
                    <style>И́кос:</style>
                </p>
                <p>А́нгел яви́лся еси́ на земли́, неизрече́нных Боже́ственная тле́нным возвеща́я,/ и́бо Безпло́тных гласово́м, челове́ческим же умо́м и те́лом живы́й, удиви́л еси́/ и сотвори́л еси́ зва́ти ти, Богоглаго́ливе, сия́:/ ра́дуйся, его́же ра́ди Свет пропове́дася;/ ра́дуйся, Его́же ра́ди тьма отгна́ся;/ ра́дуйся, Несо́зданнаго Божества́ возвести́телю;/ ра́дуйся, со́зданнаго естества́ и бу́яго вои́стину обличи́телю;/ ра́дуйся, высото́ невосхо́дная, Бо́жие естество́ рек;/ ра́дуйся, глубино́ неудо́бь зри́тельная, де́йство рек;/ ра́дуйся, я́ко сла́ву Бо́жию до́бре рекл еси́;/ ра́дуйся, я́ко мудрова́ния зло́бных отре́к;/ ра́дуйся, свети́ло, показа́выи со́лнце; ра́дуйся, сосу́де, Боже́ственнаго пития́ прия́телище;/ ра́дуйся, и́мже и́стина сия́ет:/ ра́дуйся, и́мже помрачи́ся лжа;/ ра́дуйся, пропове́дниче благода́ти.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Тебе́, у́мную, Богоро́дице, пещь/ разсмотря́ем, ве́рнии,/ я́коже бо о́троки спасе́ три Превозноси́мый,/</emphasis>
                    <emphasis>мир обнови́, во чре́ве Твое́м всеце́л,/ хва́льный отце́в Бог и препросла́влен.</emphasis>
                </p>
                <p>Я́коже гро́ма глас твои́х веле́ний и слове́с Боже́ственных мо́лние ужа́сных/ зре́ти я́вствене, о́тче, не возмога́ют пре́лестию плене́ннии/ и осяза́ют, я́коже пи́шет, я́ко слепы́й, ны́не сте́ны сме́шне безу́мнии.</p>
                <p>Нощь не светла́ непокори́вым бысть,/ и ны́не Свет Есте́ственный — Ца́рство Сла́вы Бо́жия,/ и́же яви́ таи́нником Человеколю́бец на Фаво́рстей, Григо́рие,/ е́юже, причасти́вся дово́льне, приобща́ешися угоди́вшим.</p>
                <p>И́же нечести́ве в благода́ть, пресла́вне, поху́лившим Бо́жие безмо́лвие и моли́тву,/ обоже́нию же неизрече́нному скве́рне насмея́вшихся,/ тех посрами́в, отгна́л еси́ Боже́ственнаго двора́,/ его́же соблюдае́ши всегда́ твои́ми мольба́ми.</p>
                <p>
                    <style>Богоро́дичен:</style> Прииди́ ны́не в на́шу по́мощь, спасе́ние о́бщее,/ Григо́риевы моли́твы при́емлющи, Влады́чице,/ стра́сти у́бо усыпа́ющи душе́вныя и теле́сныя/ и о́бщий мяте́ж и тле́ние вско́ре разреша́ющи.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</emphasis>
                </p>
                <p>Яви́лся еси́, о́тче, весь све́тел, сла́достен, прав, кро́ток,/ ве́рою приходя́щим ти источа́я сла́дкое слове́с, Григо́рие, Боже́ственное пи́во,/ всех веселя́ благочести́вых сердца́,/ капля́ неду́гующих дуще́вными чу́вствы.</p>
                <p>Ум и язы́к, вои́стину благоро́ден,/ наказа́ние же и словеса́ се́рдце очище́но обре́т,/ Бо́жия в тя всели́ся Прему́дрость,/ е́йже друг дру́гу сосвяза́вшися, о́тче,/ чу́до всем стра́нно показа́ тя ми́рови.</p>
                <p>В пещи́ де́ти неврежде́ны евре́йския показа́ держа́ва благоче́стия,/ и́мже подо́бяся, прему́дре,/ пла́мень удержа́л еси́ злоче́стия посреди́ пе́щи искуше́ний,/ и до́блествене поя́ Влады́ку, и опаля́я гоня́щих.</p>
                <p>У́мнаго погрузи́л еси́ фарао́на тече́ньми твои́х слез/ и все еги́петское потопи́л еси́ во́инство,/ возше́л еси́ на го́ру безстра́стия,/ побива́я отту́ду Ду́ха си́лою полки́ бори́тель, я́коже Моисе́й вели́кий.</p>
                <p>
                    <style>Богоро́дичен:</style> Све́тлый благода́ти, Чи́стая, пропове́дник и Богосло́вец Ду́ха, Богоро́дице,/ да́ннаго Тобо́ю ми́рови, ны́не словесы́ торжеству́я пе́ние,/ пе́сни же и ли́ки вся Ти собира́ет,/ я́ко ве́рный раб, па́мять Твою́ сла́вя.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>О́браз чи́стаго Рождества́ Твоего́/ огнепали́мая купина́ показа́ неопа́льная,/ и ны́не на нас напа́стей свирепе́ющую угаси́ти, мо́лимся, пещь,/ да Тя, Богоро́дице,/ непреста́нно велича́ем.</emphasis>
                </p>
                <p>Престо́лу предстоя́, Григо́рие, Трисо́лнечнаго и Безнача́льнаго Божества́/ и де́йством дово́льне насы́тився благода́тию, ю́же воспе́л еси́,/ соде́йственик и друго́в, ны́не воспомяну́вших тя, помина́й.</p>
                <p>Обре́л еси́ возда́ние боле́зней твои́х, Ца́рство, о́тче, Бо́жие Безнача́льное,/ е́же благоче́стне на земли́ воспропове́дал еси́,/ венцы́ триплете́ны восприя́л еси́ испове́дания Боже́ственнаго, свяще́нства же и безмо́лвия.</p>
                <p>Яви́лся еси́ и́ночествующим похвала́, Богосло́вец Боже́ствен,/ свяще́нства же пра́вило изве́стное,/ сего́ ра́ди зде даст ти ся чудесе́м Боже́ственная благода́ть,/ словеса́ твоя́ утвержда́я.</p>
                <p>Зако́н похва́льных, пресла́вне, и слове́сных по́двиг вои́стину исше́д,/ и на земли́ живы́й, и исше́д от те́ла,/ но приими́ ма́лое пе́ние изря́днейши/ и проше́ния подава́й тебе́ жела́ющих моли́твами свои́ми.</p>
                <p>
                    <style>Богоро́дичен:</style> Уста́ стра́шнаго Рождества́ Твоего́ и Богослове́сный язы́к, Влады́чице, бысть,/ е́же па́че естества́ от <style>Тебе</style>́ я́вльшагося обоже́ния честны́й Твой раб Григо́рий,/ его́ же ны́не мольбы́ прие́млющи, спаси́ всех.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Со ученики́:</p>
                <p>Ра́дуйся, отце́м похвала́, Богосло́вец уста́, безмо́лвия жили́ще,/ дом Прему́дрости, учи́телей держа́ва, бе́здна сло́ва;/ ра́дуйся, дея́ния орга́н, виде́ния верх, цели́телю страсте́й и боле́знем челове́ческим;/ ра́дуйся, Ду́ха Свята́го селе́ние, и у́мер, и жив, о́тче.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ра́дуйся, ра́дости Хода́таице;/ ра́дуйся, кля́тве разреше́ние,/ ра́дуйся, Ада́мово воскресе́ние;/ ра́дуйся, паде́ние бесово́м;/ ра́дуйся, же́нскаго студа́ потребле́ние;/ ра́дуйся, а́дово испражне́ние, тля сме́рти, освяще́ние челове́ческаго естества́;/ ра́дуйся, Де́во, ра́дуйся, всех Влады́чице;/ ра́дуйся, Бо́жия Ма́ти.</p>
                <p>
                    <style>На хвали́тех стихи́ры, глас 8.</style>
                </p>
                <p>
                    <style>Подо́бен:</style> О, пресла́внаго чудесе́:</p>
                <p>О́тче, свяще́нне Григо́рие,/ ты, Бо́га изде́тска возлюби́в,/ возненави́дел еси́ ве́щное пристра́стие/ и ми́ра не постоя́тельное/ и, крест до́блествен восприи́м,/ своему́ Влады́це после́довал еси́,/ пла́чем и слеза́ми ду́шу очи́стив свою́ и ум,/ весь был еси́ Богови́днейший.</p>
                <p>О́тче, свяще́нне Григо́рие,/ ты се́рдце до́бре виде́нием же и дея́нием очи́стив си,/ Ду́хови был еси́ селе́ние/ и, осия́ние Того́ прие́мля,/ свет яви́лся еси́ вои́стину приближа́ющимтися,/ се сын Све́та был еси́ по благода́ти, сла́вне,/ е́же Сам Естество́ быв Бо́жие, не разделя́яся.</p>
                <p>О́тче, Богому́дре Григо́рие,/ ты зле́йшее се́мя и ко́рень раскопа́л еси́,/ Варлаа́ма скве́рнаго отсе́кл еси́ мече́м духо́вным,/ преда́теля же а́бие ве́ре/ и сотаи́нника сему́, суему́дренаго Акинди́на,/ Боже́ственнаго исполне́ния ерети́чествующих отгна́в,/ сочета́л еси́ ху́льником евре́ом,/ поревнова́вша си́х безу́мию.</p>
                <p>О́тче, Богому́дре Григо́рие,/ ду́шу очи́стил еси́,/ умо́м свои́м избежа́в от нечи́стаго диа́вола,/ вои́стину сла́вен свои́м вели́чеством,/ дух свой пре́дал еси́ Христу́, Бо́гу на́шему.</p>
                <p>
                    <style>Сла́ва, глас 1:</style>
                </p>
                <p>И́же пра́вы́я ве́ры до́блий подви́жниче,/ и́же пострада́в, я́ко добр во́ин Христа́ Бо́га,/ и Воево́де угоди́вый,/ и подвиза́ся ны́не в Це́ркви до́брым по́двигом,/ соблюда́я <style>ю</style> твои́ми уче́ньми на недви́жимом основа́нии, Григо́рие.</p>
                <p>
                    <style>И ны́не, Богоро́дичен:</style> 
                </p>
                <p>Ра́дуйся, Богоро́дице Де́во;/ ра́дуйся, похвало́ всея́ вселе́нныя;/ ра́дуйся, Пречи́стая Ма́ти Бо́жия, Благослове́нная.</p>
                <p>
                    <style>Славо́словие вели́кое, и ча́с 1-й, и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны, пе́сни 3-я и 6-я. Проки́мен: </style>Уста́ моя́ возглаго́лют: 
                    <style>Апо́стол ко Евре́ем, зача́ло 318. Еванге́лие от Иоа́нна, зача́ло 36.</style></p>
                <p>
                    <strong>Святитель Григорий Палама, архиепископ Солунский, </strong>защитник православного учения о Божественном свете, родился в 1296 году в Малой Азии. Во время турецкого нашествия семья бежала в Константинополь и нашла приют при дворе Андроника II Палеолога (1282—1328). Отец святого Григория стал крупным сановником при императоре, но вскоре умер. Андроник сам принял участие в воспитании и образовании осиротевшего мальчика, обладавшего прекрасными способностями и большим прилежанием.
                    <strong/></p>
                <p>Император хотел, чтобы юноша посвятил себя государственной деятельности, но Григорий, едва достигнув 20 лет, удалился на Святую Гору Афон и поступил послушником в монастырь Ватопед, где под руководством преподобного Никодима Ватопедского (память 11 июля) начал путь подвижничества и принял монашеский постриг. Через год ему явился в видении святой евангелист Иоанн Богослов и обещал свое духовное покровительство. Мать Григория вместе с его сестрами также приняла монашество.</p>
                <p>После преставления преподобного Никодима инок Григорий проходил 8 лет свой молитвенный подвиг под руководством старца Никифора, а после кончины последнего перешел в Лавру преподобного Афанасия Афонского. Но через три года, стремясь к более высоким ступеням духовного совершенства, он поселился в небольшой отшельнической обители Глоссии. Настоятель этой обители Григорий стал учить юношу сосредоточенной духовной молитве — умному деланию, которое постепенно разрабатывалось и усваивалось монахами, начиная с великих пустынников IV века. После того, как в XI веке в трудах Симеона Нового Богослова (память 12 марта) подробное освещение получили внешние молитвенные приемы умного делания, оно было усвоено афонскими подвижниками. Опытное применение умного делания, требующее уединения и безмолвия, получило название исихазма (от греч. ἡσυχία — покой, молчание), а сами практикующие его стали называться исихастами.</p>
                <p>Из-за угрозы нападения турок вместе с братией святой Григорий перебрался в Солунь (Фессалоники), где тогда же был рукоположен в сан священника.</p>
                <p>Свои обязанности пресвитера святой Григорий сочетал с жизнью отшельника. В субботу и воскресенье пастырь выходил к народу — совершал Богослужение и произносил проповеди. Иногда святой Григорий посещал богословские собрания городской образованной молодежи. Он собрал небольшую общину монахов-отшельников и руководил ею в течение 5 лет.</p>
                <p>В 1331 году святой удалился на Афон и уединился в скиту святого Саввы, близ Лавры преподобного Афанасия. В 1333 году он был назначен игуменом Эсфигменского монастыря в северной части Святой Горы. В 1336 году святой вернулся в скит святого Саввы, где занялся богословскими трудами, которых не оставлял уже до конца жизни.</p>
                <p>В 30-е годы XIV века в жизни Восточной Церкви назревали события, поставившие святителя Григория в ряд великих вселенских апологетов Православия.</p>
                <p>Около 1330 года в Константинополь из Калабрии приехал ученый монах Варлаам. Вскоре Варлаам поехал на Афон, познакомился там с укладом духовной жизни исихастов и, на основании догмата о непостижимости существа Божия, объявил умное делание еретическим заблуждением. Варлаам вступил в спор с монахами и пытался доказать тварность Фаворского Света; при этом он не стеснялся поднимать на смех рассказы иноков о молитвенных приемах и о духовных озарениях.</p>
                <p>Святитель Григорий, защищая учение о Божественном Фаворском Свете, говорил: «Напыщенные мирской и тщетной мудростью и не внимающие мужам, опытным в духовном учении, когда слышат о Свете, осиявшем Господа на горе Преображения и виденном Апостолами, думают видеть в нем нечто чувственное и сотворенное..., хотя Сам Просиявший Светом на Фаворе ясно показал, что этот Свет не сотворен, назвав его Царством Божиим (<a xlink:href="https://azbyka.ru/biblia/?Mt.16:28&amp;c~r&amp;rus">Мф. 16:28</a>)...</p>
                <p>Везде присутствует Царь всяческих, и везде — Царство Его, так что пришествие Царства Его не означает перехода его с одного места на другое, но откровение его силой Божественного Духа...</p>
                <p>Свет Преображения Господня не рождается и не исчезает, и не подлежит чувствовательной способности и, хотя он был созерцаем телесными очами..., но таинники (ученики) Господа на то время перешли от плоти к духу, посредством изменения чувств, произведенного в них Духом...</p>
                <p>Воссиял тот Неисповедимый Свет и таинственно явлен Апостолам... в то время, когда (Господь) молился; этим показано, что родительницей этого блаженного видения была молитва, что блистание происходило и являлось от соединения ума с Богом, и что оно подается всем тем, которые, при постоянном упражнении в подвигах добродетели и молитвы, устремляют ум свой к Богу. Истинную красоту свойственно созерцать только очищенным умом.</p>
                <p>Господь же наш Иисус Христос Сам от Себя имел этот Свет. По этой причине Он и не имел нужды в молитве для того, чтобы осиять Божественным Светом Свою плоть, но только показал, откуда этот Свет нисходит на святых Божиих, и каким образом можно созерцать его: ибо написано, что и святые «просветятся, как солнце» (<a xlink:href="https://azbyka.ru/biblia/?Mt.13:43&amp;c~r&amp;rus">Мф. 13:43</a>), то есть, всецело проникнутые Божественным Светом узрят Христа... Мы веруем, что Он явил в Преображении не другой какой-либо свет, но только тот, который был сокрыт у Него под завесой плоти; этот же Свет был Свет Божеского естества, поэтому и Несотворенный, Божественный...»</p>
                <p>Святой Григорий изложил свои доводы в богословском труде «Триады в защиту святых исихастов» (1338). К 1340 году афонские подвижники с участием святителя составили общий ответ на нападки Варлаама — так называемый «Святогорский томос».</p>
                <p>На Константинопольском Соборе 1341 года в храме Святой Софии произошел спор святителя Григория Паламы с Варлаамом, сосредоточившийся на природе Фаворского Света. 27 мая 1341 года Собор принял положения святителя Григория Паламы о том, что Бог, недоступный в Своей Сущности, являет Себя в энергиях, как Фаворский Свет, которые обращены к миру и доступны восприятию, но являются не сотворенными.</p>
                <p>Хотя учение Варлаама было осуждено как ересь и сам он предан анафеме, споры между паламитами и варлаамитами не закончились. К числу вторых принадлежали ученик Варлаама, болгарский монах Акиндин и Патриарх Иоанн XIV Каленас (1341—1347); к ним склонялся и Андроник III Палеолог (1323—1341). Акиндин выступил с рядом трактатов, в которых объявлял святителя Григория и афонских монахов виновниками церковных смут. Святитель написал подробное опровержение домыслов Акиндина. Но несмотря на это Патриарх отлучил святителя от Церкви (1344) и подверг темничному заключению, которое продолжалось три года. В 1347 году, когда <a xlink:href="https://azbyka.ru/biblia/?Jn.14&amp;c~r&amp;rus">Иоанна XIV</a> на патриаршем престоле сменил Исидор (1347—1349), святитель Григорий Палама был освобожден и возведен в сан архиепископа Солунского. В 1351 году Влахернский Собор торжественно засвидетельствовал православность его учения.</p>
                <p>За три года до кончины он вернулся в Солунь. Накануне его преставления ему явился в видении святитель Иоанн Златоуст. Со словами «В горняя! В горняя!» святитель Григорий Палама мирно преставился к Богу 14 ноября 1359 года. В 1368 году он был канонизован на Константинопольском Соборе при Патриархе Филофее (1354—1355, 1362—1376), который написал житие и службу святителю.</p>
            </section>
            <section>
                <title>
                    <p>В то́йже день 
                        <style>Преподо́бнаго Фили́ппа Ира́пскаго</style></p>
                </title>
                <p>
                    <style>Тропа́рь, глас 4:</style>
                </p>
                <p>Я́ко кедр, в пусты́ни дави́дски расту́щ, и я́ко фи́никс, благоуха́нен цвету́щ,/ ревни́тель учи́телю твоему́ был еси́, преподо́бному отцу́ Корни́лию,/ стопа́м бо его́ после́довал еси́/ и, свято́е и́го взем,/ све́тлым житие́м просия́л еси́, я́ко со́лнце,/ я́влься ми́рови мно́гими чудесы́, о́тче Фили́ппе!/ И ны́не на Небесе́х предстои́ши Престо́лу Пресвяты́я Тро́ицы/ и, я́ко вели́кое име́я дерзнове́ние,/ преподо́бнии свои́ ру́це возде́в,/ моли́ от враг сохрани́тися градо́м на́шим и спасти́ся душа́м на́шим.</p>
                <p>
                    <style>Конда́к, глас 8:</style>
                </p>
                <p>Воспое́м ны́не преди́внаго в чудесе́х,/ возсия́вшаго во о́бласти Белао́зера, просия́вшаго, я́ко со́лнце./ О неистощи́мый исто́чниче чуде́с, свя́тче Бо́жий Фили́ппе!/ всегда́ Святе́й Тро́ице предстоя́/ и моле́нием предваря́я за страну́ на́шу и о всем ми́ре,/ не забу́ди и нас, твои́х раб,/ призыва́ющих тя моле́бным пе́нием,/ честну́ю па́мять твою́ творя́щих,/ помоли́ся о нас ко Го́споду во святы́х свои́х моли́твах,/ да спасе́т ду́ши на́ша.</p>
                <p>
                    <style>Моли́тва</style>
                </p>
                <p>Преподо́бне и Богоблаже́нне о́тче наш Фили́ппе, приими́ ны́не нас, моля́щихся и припа́дающих тебе́ зде, иде́же свято́е и многотру́дное поко́ится те́ло твое́, ду́хом же на Небеси́ предстои́ши Святе́й Тро́ице, моли́ся о нас, ча́дех твои́х, о́тче, да изба́вимся вся́ких скорбе́й и боле́зней душе́вных и теле́сных и благоче́стне поживе́м в настоя́щем житии́, и в бу́дущем ве́ке сподо́би нас со все́ми святы́ми покланя́тися в Тро́ице сла́вимому Бо́гу — Отцу́, и Сы́ну, и Свято́му Ду́ху — ны́не, и при́сно, и во ве́ки веко́в. Ами́нь.</p>
                <p>
                    <strong>Преподобный Филипп, в миру Феофил, </strong>был основателем Ирапской пу́стыни; родился он в 1482 году.
                    <strong/></p>
                <p>Трудным и безрадостным было детство святого. Круглый сирота, 12-летний Феофил поселился вблизи Комельской обители и жил подаянием. Преподобный Корнилий (†1537; 19 мая) принял благочестивого отрока в обитель и через три года постриг в иночество с именем Филипп. Кроткий, смиренный и трудолюбивый, он, по ходатайству братии, был удостоен священства.</p>
                <p>Через некоторое время преподобный Филипп удалился в Белозерскую округу. Здесь, пользуясь покровительством князя Андрея Шелешпанского, выделившего ему землю близ реки Ирапы, в 45 верстах от Череповца, преподобный поставил часовню во Имя Пресвятой Троицы и соорудил себе келлию.</p>
                <p>Молва о святом пустыннике распространилась по всей округе, и к нему стали стекаться желавшие иноческого жития. Вскоре на месте часовни была поставлена церковь во Имя Святой Живоначальной Троицы.</p>
                <p>Преподобный Филипп провел в пустыне 15 лет и скончался в 1527 г. в 45 лет. Мощи его были положены под спудом в Троицком храме. Над его гробницей была икона, написанная по видению иноком Феодосием. Вскоре после кончины святого Филиппа на месте его подвига возник Красноборский Филиппов монастырь.</p>
                <p>Празднование преподобному Филиппу было установлено в конце XVI века. Рукописная служба ему относится к концу XVI века.</p>
            </section>
        </section>
        <section>
            <title>
                <p>В 15-й день</p>
            </title>
            <section>
                <title>
                    <p>
                        <style>Святы́х му́ченик и испове́дник Гу́рия, Само́на и Ави́ва</style>
                    </p>
                </title>
                <p>Аллилу́ия</p>
                <p>(
                    <emphasis>
                        <style>уста́в зри день сей ни́же</style></emphasis>
                    <style>)</style>
                </p>
                <p>
                    <style>На</style> Го́споди, воззва́х: 
                    <style>стихи́ры, глас 4.</style></p>
                <p>
                    <style>Подо́бен:</style> Дал еси́ зна́мение:</p>
                <p>Ави́в всему́дрый,/ и Само́н чу́дный,/ и Гу́рий сла́вный,/ о́бщий соста́вивше ве́рным лик,/ в ра́дости ны́не сликовству́ют нам страстоте́рпцы и свеселя́тся,/ душа́м бо му́ченическим от Бо́га сие́ даде́ся,/ зде быва́емая разу́мно зре́ти.</p>
                <p>Боле́зни претерпе́вше нестерпи́мых мук/ и до́блественно пострада́вше,/ Тро́ицы равночи́сленнии,/ Само́не, и Ави́ве, и Гу́рие Богому́дре,/ ве́чнаго и кра́снаго насыща́етеся ны́не наслажде́ния/ трудо́в воздая́ние возмеря́ющу вам Христу́,/ Его́же те́пле моли́те/ спасти́ся душа́м на́шим.</p>
                <p>Ко приста́нищу нево́лненному,/ и к жи́зни немяте́жней,/ и зати́шию благоути́шному,/ страстоте́рпцы му́ченицы,/ приста́вше преве́чнующему безстра́стнаго пребыва́ния,/ и до́льнее ны́не измени́сте,/ трудо́в воздая́ния и боле́зней по́чести от Бо́га прии́мше/ досто́йне, блаже́ннии.</p>
                <p>
                    <style>И́ны стихи́ры Богоро́дицы.</style>
                </p>
                <p>
                    <style>Глас и подо́бен то́йже.</style>
                </p>
                <p>
                    <style>А́ще ли </style>аллилу́ия, 
                    <style>пое́м си́и стихи́ры пре́жде:</style></p>
                <p>Одожди́ мне, Влады́чице, Твоея́ ми́лости бе́здну/ и опа́льшееся зно́ем страсте́й се́рдце мое́,/ я́ко ми́лостива, напо́й, Отрокови́це,/ и умиле́ния ка́пли точи́ти непреста́нно сотвори́, молю́ся,/ и́миже утеше́ния сподо́блюся, Чи́стая,/ е́же получи́ти и́мут и́же и́скренно пла́кавшиися.</p>
                <p>Де́монскими коле́блема прило́ги/ и в ров поги́бели ре́ема,/ уще́дри, Влады́чице,/ и утверди́ мя на ка́мени доброде́телей,/ и, сове́ты враго́в разори́вши,/ сподо́би мя твори́ти повеле́ния Твоего́ Сы́на и Бо́га на́шего,/ я́ко да получу́ оставле́ние в день Суда́.</p>
                <p>Скве́рну отмы́й окая́ннаго се́рдца моего́,/ Богоро́дице Всепе́тая,/ и вся уязвле́ния, и гное́ния, я́же от греха́, очи́сти, Чи́стая,/ и ума́ моего́ утиши́ нестоя́ние,/ я́ко да си́лу Твою́ и вели́кое защище́ние/ велича́ю стра́стный и неключи́мый раб Твой.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Сла́бость и уны́ние,/ Де́во Ма́ти Всенепоро́чная,/ души́ моея́ преложи́ в здра́вие и си́лу,/ стра́хом и любо́вию/ твори́ти же и де́яти оправда́ния Христо́ва;/ я́ко да избе́гну огня́ нестерпи́маго/ и жре́бий Небе́сный, и жи́знь непрехо́дную/ Тобо́ю восприиму́, веселя́ся всегда́.</p>
                <p>
                    <style>А́ще в сре́ду и́ли в пято́к, </style>
                </p>
                <p>
                    <style>Крестобогоро́дичен.</style>
                </p>
                <p>
                    <style>Подо́бен:</style> Я́ко до́бля:</p>
                <p>Распина́ема Христа́ Человеколю́бца ви́дящи, Пречи́стая,/ и ре́бра ископова́ема копие́м,/ пла́чущи, вопия́ше:/ что сие́, Сы́не Мой?/ что Ти безблагода́тнии лю́дие возда́ша,/ за я́же сотвори́л еси́ до́брая им?/ и тщи́шися безча́дствовати Мя, Вселюбе́знейший./ Удивля́юся, Благоутро́бне, Твоему́ во́льному распя́тию.</p>
                <p>
                    <style>А́ще ли </style>Бог Госпо́дь: 
                    <style>Сла́ва, глас 2.</style></p>
                <p>
                    <style>Самогла́сен:</style>
                </p>
                <p>Еде́с весели́тся,/ я́ко ра́кою святы́х обогати́ся,/ Гу́рия, Само́на и Ави́ва,/ и, христолюби́вую па́ству созыва́я, вопие́т:/ прииди́те, мучениколю́бцы,/ просвети́теся в па́мяти све́тлей;/ прииди́те у́бо, празднолю́бцы, возвесели́теся;/ прииди́те и ви́дите свети́ла Небе́сная,/ на земли́ жи́тельствовавшия;/ прииди́те и услы́шите,/ какову́ смерть го́рькую до́блии адама́нти подъя́ша,/ безконе́чныя ра́ди жи́зни./ Те́мже, пору́чницы су́ще и́стины,/ деви́цу спасо́ша, жи́ву во гроб вве́ржену,/ и тех небре́гшаго всескве́рнаго па́губе преда́ша,/ я́ко уби́йцу и неми́лостивна./ И приле́жно мо́лят Святу́ю Тро́ицу/ изба́витися от тли, и искуше́ний, и вся́ческих бед/ ве́рою творя́щим па́мять их.</p>
                <p>
                    <style>И ны́не, Богоро́дичен.</style>
                </p>
                <p>
                    <style>На стихо́вне Окто́иха.</style>
                </p>
                <p>
                    <style>Сла́ва, глас 2. Самогла́сен:</style>
                </p>
                <p>Прииди́те, мучениколю́бцы вси,/ Христо́вы ору́жники пе́сньми почти́м,/ Гу́рия, и Ави́ва, и Само́на,/ я́ко пресла́вно де́йствуют чудеса́;/ кля́твы бо не презре́ша предста́вити отрокови́цу,/ но, исполня́юще проше́ние, деви́цу спасо́ша,/ пребеззако́нному го́тфину мще́ние сотвори́вше./ Тех моли́твами, Христе́ Бо́же, спаси́ ны,/ я́ко Благ и Человеколю́бец.</p>
                <p>
                    <style>И ны́не, Богоро́дичен.</style>
                </p>
                <p>
                    <style>Тропа́рь, глас 5:</style>
                </p>
                <p>Чудеса́ святы́х Твои́х му́ченик/ сте́ну необори́му, нам дарова́вый, Христе́ Бо́же,/ тех моли́твами сове́ты язы́ков разори́,/ Це́рковь святу́ю укрепи́,/ я́ко еди́н Благ и Человеколю́бец.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>О́ба кано́на Окто́иха и святы́х кано́н на 4, его́же краегране́сие: </style>Три, ку́пно глаго́лющия, хвалю́ прему́дренно. 
                    <style>Творе́ние Феофа́ново. Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</emphasis>
                </p>
                <p>Тро́ицы единонача́лие, святи́и, Богосло́вяще че́стно,/ многонача́лия нестоя́нную мглу удо́бно разруши́сте,/ восто́ка, многосве́тлии, я́коже зве́зды возсия́вше.</p>
                <p>Трие́ испове́дницы,/ благода́тию просвеща́еми Нача́льныя Тро́ицы я́вственно,/ лесть многобо́жную, терпели́вно противле́ние явля́юще, истреби́ша.</p>
                <p>Вас, у́бо сыноположи́в, сла́внии, любо́вию Есте́ственный Сын,/ ны́не Ему́ насле́дию, дае́му я́ве,/ я́ко Благоутро́бен снасле́дники показа́/ и Ца́рствия соприча́стники.</p>
                <p>
                    <style>Богоро́дичен:</style> Му́дрости прему́дростныя ски́ния была́ еси́, Всенепоро́чная,/ Свой бо храм от Твои́х пречи́стых крове́й, Чи́стая, созда́ти благоволи́/ на спасе́ние душ на́ших.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
                </p>
                <p>Те́ло му́кам во́лею и лю́тым ра́нам/ Христо́вы преда́ша испове́дницы и уго́дницы.</p>
                <p>Изба́витися от лю́тых грехо́вных по́мысл, святи́и,/ ва́шу па́мять ве́рою соверша́ющим умоли́те.</p>
                <p>На дре́ве терпели́вно воздви́жени, честни́и свиде́телие/ всеблагоче́стно невре́дно испове́дание соблюдо́ша.</p>
                <p>
                    <style>Богоро́дичен:</style> Целе́ний Тя исто́чник в Твою́ утро́бу Вше́дый показа́,/ Ма́ти Бо́жия, Пречи́стая,/ мою́ у́бо ду́шу исцели́.</p>
                <p>Седа́лен, глас 8.</p>
                <p>
                    <style>Подо́бен:</style> Прему́дрости:</p>
                <p>Кресто́м вооружи́вшеся Христо́вым,/ в нем мучи́телей всю кре́пость му́жески низложи́сте, я́ко ве́ры побо́рницы;/ безбо́жие все и́дольское обличи́сте/ и Тро́ицу, святи́и, усе́рдно пропове́давше./ Тем досто́йно от Нея́ венцы́ побе́ды прия́сте, я́ко зако́нно пострада́вше,/ страстоте́рпцы всесла́внии,/ моли́те Христа́ Бо́га грехо́в оставле́ние пода́ти/ пра́зднующим любо́вию святу́ю па́мять ва́шу.</p>
                <p>
                    <style>Сла́ва, ин, глас 8. Подо́бен то́йже:</style>
                </p>
                <p>Христу́ порабо́тавше му́ченически,/ поработи́сте лесть мучи́тельскую,/ непорабоще́нну иму́ще ду́шу и му́дрость,/ и́бо Тро́ичною ве́рою уязви́вшеся, прехва́льнии,/ многобо́жия сла́ву несла́вную обличи́сте./ Тем, я́ко зве́зды, све́тло в ми́ре блиста́нием сия́ете чуде́с, блаже́ннии./ Страстоте́рпцы всехва́льнии,/ моли́те Христа́ Бо́га грехо́в оставле́ние пода́ти/ чту́щим любо́вию святу́ю па́мять ва́шу.</p>
                <p>
                    <style>И ны́не, Богоро́дичен:</style> 
                </p>
                <p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии:/ огнь бо всели́ся в Тя Божества́,/ и я́ко Младе́нца дои́ши Зижди́теля и Го́спода./ Тем А́нгельский и челове́ческий род досто́йно сла́вим пресвято́е Рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му Рождеству́ Твоему́.</p>
                <p>
                    <style>Крестобогоро́дичен:</style>
                </p>
                <p>А́гнца, и Па́стыря, и Изба́вителя, А́гница, зря́щи на Кресте́,/ восклица́ше, пла́чущи, и, го́рько рыда́ющи, вопия́ше:/ мир у́бо ра́дуется, прие́мля Тобо́ю избавле́ние,/ утро́ба же Моя́ гори́т, зря́щи Твое́ распя́тие,/ е́же терпи́ши за милосе́рдие ми́лости,/ Долготерпели́ве Го́споди, ми́лости бе́здно и исто́чниче неисчерпа́емый,/ умилосе́рдися и да́руй согреше́ний оставле́ние/ ве́рою пою́щим Боже́ственныя стра́сти Твоя́.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
                </p>
                <p>Тро́ицы равночи́сленнии вене́чницы/ трисия́нною свеще́ю ны́не соверша́ющия па́мять всесвяще́нную тех озаря́ют,/ всем исцеле́ния пода́юще.</p>
                <p>С благогове́нием притеце́м к светоно́сней и светоза́рней, Богому́дрии, ра́це му́ченик,/ то́чит бо врачева́ния ве́рою зову́щим:/ сла́ва си́ле Твое́й, Го́споди.</p>
                <p>Испове́дающе Боже́ственное строе́ние и па́че ума́ та́инство,/ Богосло́вными язы́ки все безбо́жие мучи́телей/ Боже́ственнии и всему́дрии испове́дницы попра́ша.</p>
                <p>
                    <style>Богоро́дичен:</style> Па́че ума́ родила́ еси́, о Де́во!/ и по рождестве́ яви́лася еси́, де́вствующи па́ки./ Тем немо́лчными гла́сы, ра́дуйся, Тебе́, Влады́чице,/ ве́рою несомне́нною вопие́м.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ты, Го́споди, мой свет,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
                    <emphasis/>
                </p>
                <p>Све́тлостию я́ве подвиго́в сия́юще,/ посрами́ша мучи́телей свире́пый нрав/ ве́ры побо́рницы.</p>
                <p>Во вся я́вственно вселе́нныя концы́ чудеса́ му́ченик пропове́дашася/ и вся ве́рою утверди́ша.</p>
                <p>Я́коже земля́ блага́я, благода́ти се́мена прие́мши,/ житие́м трудолю́бно бога́тство блаже́ннии соде́яша.</p>
                <p>
                    <style>Богоро́дичен:</style> Еди́н Благи́й, пучи́ною благосты́ни вся́ческая, Богома́ти, содержа́й,/ Твои́ми объя́тии держа́тися сподо́би.</p>
                <p>
                    <style>Песнь 6</style>
                </p>
                <p>
                    <style>Ирмо́с: </style>
                    <emphasis>Пожру́ Ти, со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися,/ ра́ди ми́лости от ребр Твои́х/ исте́кшею Кро́вию.</emphasis>
                </p>
                <p>Зако́нно, я́ко до́брии во́ини, Богому́дрии, удержа́вше вся/ и я́сно ве́ру соблю́дше,/ Боже́ственныя пра́вды прия́сте венцы́.</p>
                <p>Пре́жде у́бо Авваку́м высо́це возвыша́ется Влады́чним повеле́нием,/ чрез вас же отрокови́ца му́чима, Богоглаго́ливии,/ к воспита́вшей возврати́ся.</p>
                <p>Сия́ет ра́ка му́ченик чудесы́/ и ре́ки источа́ет исцеле́ний всем, приходя́щим ве́рою/ и тех терпе́нию дивя́щимся.</p>
                <p>
                    <style>Богоро́дичен:</style> Тя еди́ну посреде́ те́рния обре́т, я́ко чисте́йший крин/ и во удо́лиих цвет, о Богома́ти,/ Жени́х у́мный в Тя всели́ся.</p>
                <p>Конда́к, глас 2.</p>
                <p>
                    <style>Подо́бен:</style> Вы́шних ища́:</p>
                <p>С высоты́, му́дрии, благода́ть прие́мше,/ су́щим во искуше́ниих предстои́те, всехва́льнии./ Те́мже отрокови́цу, святи́и, от сме́рти го́рькия изба́висте,/ вы бо вои́стинну есте́ Еде́су сла́ва и ми́ру ра́дость.</p>
                <p>
                    <style>И́кос:</style>
                </p>
                <p>Вра́жия мя рабо́ты изба́ви, Иису́се Жизнода́вче,/ Твои́х страда́лец мольба́ми умоля́емь,/ я́ко да непорабоще́нну стяжа́в от страсте́й ду́шу мою́ и те́ло,/ восхвалю́ тех скоре́йшую по́мощь,/ я́коже во гро́бе затворе́ная му́жа лука́вствием,/ и сию́ ско́ро предвари́вше, от сме́рти изба́виша, зову́щу:/ Еде́су сла́ва и ми́ру ра́дость.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>В пещи́ Авраа́мстии о́троцы</emphasis>
                    <emphasis>перси́дстей/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
                </p>
                <p>Авраа́мския в пещи́ де́ти изба́вивый,/ Сый и стра́нную отрокови́цу лю́таго обстоя́ния спасе́/ хода́тайством ны́не святы́х уго́дник, я́ко Благоутро́бен.</p>
                <p>Суро́вейшаго безчелове́чия му́ку да́вый,/ всех зол а́бие истя́зан уби́йца злоимени́тый/ судо́м пра́ведным Твои́м, Сло́ве Бо́жий, му́дросте и си́ла.</p>
                <p>Укрепля́ема к вам наде́ждею, сла́внии,/ отрокови́ца, заключе́нная во гро́бе с ме́ртвыми, ча́яния не погреши́, зову́щи:/ благослове́н еси́, Го́споди Бо́же оте́ц на́ших.</p>
                <p>
                    <style>Богоро́дичен:</style> Я́ко новосмеше́ное и светоза́рное пуща́я зерца́ло,/ Зарю́ Боже́ственнаго, Де́во, сия́ния, приложи́вшуюся Тебе́, вмести́ла еси́./ Благослове́на Ты в жена́х, Всенепоро́чная Влады́чице. </p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Ру́це распросте́р Дании́л,/ львов зия́ния в ро́ве затче́;/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели, о́троцы, взыва́юще:/ благослови́те вся дела́ Госпо́дня Го́спода.</emphasis>
                </p>
                <p>Всеми́рный <style>Днесь</style> нам наста́ пра́здник му́ченик Христо́вых,/ озаря́ющ благода́тию чуде́с приходя́щия ве́рою и ра́достию духо́вною/ и любо́вию зову́щия:/ благослови́те вся дела́ Госпо́дня Го́спода.</p>
                <p>Удо́бно испове́дницы Твоего́ Божества́ все упраздни́ша безбо́жие, Влады́ко,/ мучи́телей не убоя́вшеся преще́ний злоу́мных,/ ве́рою укрепля́еми, взыва́юще:/ благослови́те вся дела́ Госпо́дня Го́спода.</p>
                <p>Всему́дрии испове́дницы, предстоя́ще Боже́ственному повеле́нию,/ враго́в полки́ побежда́ющи, мече́м закала́еми,/ побе́ду пресла́вно я́ве и пресия́щу показа́ша,/ па́дающе бо, проти́вныя победи́ша.</p>
                <p>
                    <style>Богоро́дичен:</style> Естествы́ ви́димаго двема́, Христа́ родила́ еси,/ еди́ну нося́ща я́ве Ипоста́сь сло́жну Божества́ и челове́чества,/ сте́кшуся есте́ственному и́стинно по соедине́нию:/ тем Тя благослови́м, Мари́е Богоневе́стная.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́,/ Тем, веселя́щеся, Тя, Богоро́дице, велича́ем.</emphasis>
                </p>
                <p>Словесе́м после́дующе Боже́ственным и Богодухновенным Христо́вым,/ испове́дницы Богосве́тлии,/ крест на ра́мена, ра́дующеся, взя́сте,/ жизноно́сным стопа́м после́дующе, достосла́внии.</p>
                <p>Всему́ све́ту Тро́ицы с весе́лием до́блии испове́дницы вме́щшеся,/ подвиго́в че́сти воспринима́ют,/ Безпло́тных чино́в сподо́бльшеся соводворе́ния.</p>
                <p>Ны́не не в зерца́ле зри́те блаже́нных наде́жды, испове́дницы Спа́совы;/ и́стины же па́че, всему́дрии, добро́ту зри́те,/ венцено́сцы всечестни́и.</p>
                <p>Я́ко Пребоже́ственныя Тро́ицы я́ве равночи́сленнии я́вльшеся испове́дницы, Богоглаго́ливии,/ Тоя́ заря́ми просвеща́етеся,/ я́ко Тоя́ ра́ди пострада́вше,/ Жи́зни нетле́нныя ны́не улучи́ша.</p>
                <p>
                    <style>Богоро́дичен:</style> Пло́тию приити́ восхоте́в, украси́вый вся,/ Сло́во в Тя всели́ся, Еди́ну святе́йшу всех обре́т,/ и Богоро́дицу вои́стинну я́ви, Ма́ти Де́во.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Небо звезда́ми:</p>
                <p>И́же от гро́ба отрокови́цу изба́вльше дре́вле,/ Гу́рие, и Само́не, и Ави́ве,/ му́ченицы Христо́вы, предвари́те,/ я́ко от гро́ба прегреше́ний ны избавля́юще.</p>
                <p>
                    <style>Богоро́дичен: </style>Кре́пким Твои́м покро́вом от наве́т вра́жиих ны, Чи́стая,/ Твоя́ рабы́, сохрани́ невреди́мы,/ Тя бо стяжа́хом Еди́ну прибе́жище в беда́х.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Проки́мен, глас 4: </style>Святы́м, и́же суть на земли́ Его́: 
                    <style>Стих:</style> 
                    Предзре́х Го́спода пре́до мно́ю вы́ну: 
                    <style>Апо́стол ко Ефесе́ом, зача́ло 233. </style>
                    Аллилу́ия, 
                    <style>глас 4: </style>
                    Воззва́ша пра́веднии, и Госпо́дь услы́ша их. 
                    <style>Стих:</style> 
                    Мно́ги ско́рби пра́ведным: 
                    <style>Ева́нгелие от Луки́, зача́ло 64: Прича́стен: </style>
                    Ра́дуйтеся, пра́веднии, о Го́споде:</p>
                <p>
                    <style>Ве́стно бу́ди, я́ко а́ще случи́тся нача́ло поста́ сего́ в суббо́ту, в пято́к ве́чера, на </style>Го́споди, воззва́х: 
                    <style>стихи́ры святы́х на 6. А́ще ли в неде́лю, стихи́ры пре́жде Окто́иха и святы́х, 3. Сла́ва, святы́х. И ны́не, Богоро́дичен. На стихо́вне Окто́иха. Сла́ва, святы́х. И ны́не, Богоро́дичен. Ве́чер и на у́трени, на</style>
                    Бог Госпо́дь: 
                    <style>Тропа́рь</style>
                    <style>святы́х.</style>
                    <style>Сла́ва, и ны́не, Богоро́дичен.</style></p>
                <p>
                    <style>В про́чия же дни от понеде́льника до пятка́ пое́м </style>аллилу́ия: 
                    <style>по́чести ра́ди нача́ла свята́го поста́.</style></p>
                <p>
                    <style>На </style>Го́споди, воззва́х: 
                    <style>пое́м стихи́ры пре́жде Богоро́дицы 3 и святы́х 3. Сла́ва, и ны́не, Богоро́дичен или́ Крестобогоро́дичен. Вме́сто проки́мна пое́м </style>
                    аллилу́ия: 
                    <style>на гла́с 6-й. На стихо́вне Окто́иха. Сла́ва, и ны́не, Богоро́дичен или́ Крестобогоро́дичен. На у́трени вме́сто</style>
                    Бог Госпо́дь: 
                    <style>пое́м</style>
                    аллилу́ия: 
                    <style>и тро́ичны; а по 6-й пе́сни конда́к святы́х.</style></p>
                <p>
                    <strong>Мученики и исповедники Гурий, Самон († 304—306) и Авив († 322).</strong>
                </p>
                <p>В начале IV века в окрестностях города Эдессы (Македония) были известны своей строгой подвижнической жизнью два друга-христианина Гурий и Самон, проповедники Слова Божия. Несмотря на воздвигнутое императором Диоклитианом (284—305) гонение на христиан, они продолжали благовестие истинной веры среди язычников, обращая их ко Христу примером своей глубокодуховной и добродетельной жизни. Приходящих к ним собратий по вере Гурий и Самон назидали и укрепляли в твердом исповедании Господа Иисуса Христа. Узнав об этом, наместник Эдессы Антонин подверг их пыткам, а затем потребовал отречься от Христа и принести жертву языческому божеству Дию (Юпитеру).</p>
                <p>«Мы никогда не откажемся от святой и непорочной нашей веры, памятуя слова Спасителя: «Всякого, кто исповедает Меня пред людьми, того исповедаю и Я пред Отцем Моим Небесным; а кто отречется от Меня пред людьми, отрекусь от того и Я пред Отцем Моим Небесным» (
                    <strong><a xlink:href="https://azbyka.ru/biblia/?Mt.10:32-33&amp;c~r&amp;rus">Мф. 10:32-33</a></strong>
                    ),— ответили ему святые Гурий и Самон. Антонин приказал бросить их в темницу.</p>
                <p>В то время в Эдессу прибыл присланный императором для усиления преследований христиан правитель области Музоний. В ответ на его угрозы предать их смерти, святые Гурий и Самон сказали: «Мы более боимся вечных мучений, нежели тех, какие ты перечислил... Если внешний наш человек и тлеет, то внутренний со дня на день обновляется» (
                    <strong><a xlink:href="https://azbyka.ru/biblia/?2Cor.4:16&amp;c~r&amp;rus">2Кор. 4:16</a></strong>
                    )».</p>
                <p>Музоний велел подвесить святых за руки, привязав к их ногам тяжелые камни. В таком положении они терпеливо висели несколько часов, после чего были заключены в темницу. В темнице святые Гурий и Самон пробыли с 1 августа по 9 ноября, мучимые голодом, жаждой и невозможностью передвигаться (ноги их были забиты в деревянные колодки). Когда святых по прошествии трех с лишним месяцев привели к правителю, они вновь непоколебимо исповедали веру Христову. Святой Гурий, уже совершенно обессилевший, едва живой, был сразу же возвращен в темницу. Святой Самон, физически более выносливый, подвергся прежней пытке: семь часов его держали подвешенным, после чего отнесли в темницу (он не мог идти и даже стоять, так как коленные суставы оказались повреждены).</p>
                <p>15 ноября (304 или 306 г.), когда едва начинало рассветать и жители Эдессы еще спали, святые мученики Гурий и Самон были доставлены к правителю Музонию. Музоний в последний раз предложил им жизнь ценой вероотступничества.</p>
                <p>«... Довольно для нас и минувшего времени, в которое мы насмотрелись на дневной потухающий свет; души наши желают теперь перейти к немерцаемому дню», — ответили ему мученики.</p>
                <p>По распоряжению Музония их отвезли далеко за город и обезглавили. Святые мощи мучеников Гурия и Самона были взяты и с честью погребены христианами.</p>
                <p>Через несколько лет император Ликиний (307—324) вновь воздвиг гонение на христиан. В то время в Эдессе жил проповедник диакон Авив, родом из села Фелсея. Градоначальник Эдессы Лисаний, сообщив Ликинию, что диакон Авив «наполнил весь город христианским учением», получил приказ расправиться с ним. Когда воины искали святого Авива, он сам вышел к их военачальнику Феотекну и добровольно отдался в руки стражников. Приведенный к Лисанию, диакон Авив отказался поклониться языческим идолам. Его подвесили и стали строгать кожу железными когтями, после чего осудили на сожжение. К месту казни за святым Авивом следовали мать, родные и близкие. Преподав им последнее целование, святой Авив вошел в огонь и принял мученическую кончину (†322). Тело святого Авива чудесным образом осталось неопаленным. Его мученичество также совершилось 15 ноября, почему святые мощи его были взяты и погребены при гробе пострадавших прежде святых мучеников Гурия и Самона.</p>
                <p>Впоследствии христиане возвели на этом месте церковь во имя трех святых мучеников и положили их мощи в одной гробнице. Они были прославлены чудесными знамениями и исцелениями. Особенно известно чудесное заступничество святых, оказанное благочестивой девушке Евфимии.</p>
                <p>Некий воин-гот, оказавшийся в Эдессе во время похода, взял Евфимию в жены, дав у гробницы святых ложную клятву, что он неженат. Много страданий и унижений пришлось испытать Евфимии на родине гота, где он отдал ее в рабство своей прежней жене. Впоследствии, по молитвам Евфимии к трем святым мученикам Гурию, Самону и Авиву, она была избавлена от смерти и чудесно перенесена в Эдессу, а гот-клятвопреступник и злодей понес заслуженное возмездие. Прославляя святых мучеников в акафисте, Церковь Христова обращается к ним: «Радуйтеся, Гурие, Самоне и Авиве, честнаго брака Небеснии покровителие».</p>
                <p>Святые мученики Гурий, Самон и Авив издавна почитались на Руси, как покровители семейной жизни, а также как обличители всякого нечестия.</p>
            </section>
            <section>
                <title>
                    <p>В то́йже день 
                        <style>Преподо́бнаго Гу́рия, Ша́лочскаго чудотво́рца</style></p>
                </title>
                <p>
                    <style>Моли́тва</style>
                </p>
                <p>О преподо́бне и Богоно́сне о́тче Гу́рие!</p>
                <p>Услы́ши ны́не нас, к тебе́ усе́рдно моля́щихся и припа́дающих зде, на земли́, соверша́ющих всечестну́ю па́мять твою́. Ты же, ду́хом на Небесе́х Пресвяте́й Тро́ице предстоя́ со А́нгелы и преподо́бных оте́ц ли́ки, моли́ся о нас, ча́дех твои́х, да изба́вимся от вся́ких скорбе́й, боле́зней, бед и обстоя́ний, и благоче́стно поживе́м в настоя́щем житии́, ходя́ще в за́поведех и оправда́ниих Госпо́дних безпоро́чно, и да яви́мся свята́го твоего́ жития́ подража́тели. Испроси́ нам же и всем, к тебе́ притека́ющим, грехо́в проще́ние, телесе́м здра́вие, жития́ исправле́ние и ве́чное спасе́ние, я́ко да, твои́м те́плым предста́тельством спаса́еми, сла́ву возсыла́ти сподо́бимся в Тро́ице сла́вимому Бо́гу на́шему — Отцу́, и Сы́ну, и Свято́му Духу, ны́не, и при́сно, и во ве́ки веко́в. Ами́нь.</p>
                <p>
                    <strong>Преподобный Гурий </strong>был первым игуменом Шалочской Богородичной пустыни, расположенной в 35-ти верстах от Устюжны. Он игуменствовал в 1603 году. (Строев, «Списки иерархов», с. 120). В «Иконописном Подлиннике» преподобный Гурий описан под 14 ноября: «подобием сед, брада, аки Никона Радонежскаго, ризы преподобническия» (Филимонов с. 39).</p>
            </section>
        </section>
        <section>
            <title>
                <p>В 16-й день</p>
            </title>
            <section>
                <title>
                    <p>
                        <style>Свята́го апо́стола и Евангели́ста Матфе́я</style>
                    </p>
                </title>
                <p>
                    <strong>
                        <style>На Вече́рни</style>
                    </strong>
                </p>
                <p>Блаже́н муж: 
                    <style>1-й антифо́н.</style></p>
                <p>
                    <style>На</style> Го́споди, воззва́х: 
                    <style>стихи́ры на 8, глас 4.</style></p>
                <p>
                    <style>Подо́бен:</style> Зва́нный свы́ше:</p>
                <p>Испыту́яй сердца́ челове́ков,/ егда́ твой Боже́ственный ра́зум, апо́столе,/ Боже́ственным прове́дением узре́,/ от непра́вды и от ми́ра тя изба́ви;/ тогда́ тя всеми́рный Свет соде́я,/ вселе́нныя концы́ просвеща́ти и облиста́ти повеле́в,/ Его́же и Боже́ственное Ева́нгелие сподо́бился еси́ я́ве написа́ти./ Того́ моли́ спасти́ и просвети́ти ду́ши на́ша.</p>
                <p>И́же от мыта́рства при́зван на учени́чество,/ егда́ тя Безнача́льное Сло́во возгласи́,/ после́довати повеле́в и обще́ние Ца́рствия обеща́в,/ тогда́, всеблаже́нне, вся оста́вив/ и смуще́ния мяте́жнаго отше́д,/ Тому́ кре́пко после́довал еси́/ и ны́не, Богови́дче, насыща́емь,/ неизрече́ннаго Его́ виде́ния я́сно./ Его́же моли́ спасти́ и просвети́ти ду́ши на́ша.</p>
                <p>Проро́ческое не́кое я́ве острозре́ние/ дре́вле тя, свята́го ка́меня, узре́,/ на земли́ валя́ющася/ и преле́стная сокруша́юща ухищре́ния./ Сло́во же, всему́дре, Ипоста́сное,/ свет тя ми́ра и пропове́дника пра́вды и и́стины соверши́,/ уясне́на луча́ми Трисо́лнечнаго Све́та, всече́стне,/ Его́же моли́ спасти́ и просвети́ти ду́ши на́ша.</p>
                <p>Пребоже́ственныя му́дрости слуго́,/ егда́ непристу́пный Свет прии́де пло́тию,/ я́коже изво́ли,/ неве́дения разоря́я омраче́ния,/ тогда́, призыва́емь, после́довал еси́ жизноно́сным повеле́нием/ и храни́тель Боже́ственный быв па́че смы́сла,/ церко́вный быв свети́льник,/ Матфе́е, Христо́во оби́телище./ Его́же моли́ спасти́ и просвети́ти ду́ши на́ша.</p>
                <p>Язы́ком о́гненным пре́лесть попаля́я,/ яви́лся еси́, всехва́льне, Матфе́е прему́дре,/ Уте́шителево прие́мь прише́ствие,/ существо́м тебе́ освеща́юща,/ отсю́ду удиви́л еси́ вся́ко помышле́ние слы́шащих слове́с твои́х,/ к лю́дем глаго́лав вели́чествия Вседержи́теля,/ и ны́не во всю зе́млю изы́де твое́ веща́ние, Богодохнове́нне./ Его́же моли́ вся уще́дрити пою́щия тя.</p>
                <p>
                    <style>Сла́ва, глас 4. Самогла́сен:</style>
                </p>
                <p>Зову́щу Христу́ ко учени́честву Небе́сному/ усе́рдно после́довал еси́, Богоприя́тне,/ все упражне́ние попече́ния земна́го еди́нощи огри́нув,/ досто́йный бо Го́рняго Ца́рствия/ ра́зум благопоко́рне восприи́м,/ долере́вностнаго жи́тельства и сла́вы тщи́я отступи́л еси́,/ благове́стник от мытаря́ быв,/ свет же во тьме су́щим яви́лся еси́/ и заблу́ждшим путево́ждь ко спасе́нию;/ ны́не же моли́твенник всего́ ми́ра тепле́йший/ и тебе́ чту́щих, Матфе́е, храни́тель спаси́тельный.</p>
                <p>
                    <style>И ны́не, Богоро́дичен:</style> И́же Тебе́ ра́ди:</p>
                <p>
                    <style>Вход. Проки́мен дне и чте́ния 3 (</style>
                    <emphasis>
                        <style>зри Мине́ю ноября́ 30-й день</style>
                    </emphasis>
                    <style>).</style>
                </p>
                <p>
                    <style>А́ще изво́лит настоя́тель пе́ти литию́, зри сего́ ме́сяца в 14 день.</style>
                </p>
                <p>
                    <style>На стихо́вне стихи́ры, глас 4.</style>
                </p>
                <p>
                    <style>Подо́бен:</style> Дал еси́ зна́мение:</p>
                <p>Слове́с твои́х трубо́ю челове́ки собра́л еси́/ в Бо́жие позна́ние, приснопева́еме,/ и преле́стная собра́ния от земли́ отгна́в,/ во еди́но ве́рныя единомы́слие упра́вил еси́/ и мо́лишися ны́не от тли и бед изба́витися/ ве́рою соверша́ющим при́сно честну́ю па́мять твою́.</p>
                <p>
                    <style>Стих:</style> Во всю зе́млю изы́де веща́ние их/ и в концы́ вселе́нныя глаго́лы их.</p>
                <p>И́же язы́ком тя вооружи́в о́гненным Ду́ха Свята́го,/ кре́пка показа́ тя борца́ на пре́лесть, апо́столе,/ Христо́с Бог наш,/ И́мже прия́л еси́ све́тлыя по́чести благода́ти./ Его́же моли́ от тли и бед изба́витися/ ве́рою соверша́ющим при́сно честну́ю па́мять твою́.</p>
                <p>
                    <style>Стих:</style> Небеса́ пове́дают сла́ву Бо́жию,/ творе́ние же руку́ Его́ возвеща́ет твердь.</p>
                <p>Во глубины́ Ду́ха прини́к, апо́столе,/ неистощи́мое бога́тство поразуме́л еси́/ и, из Него́ поче́рп благода́ть оби́льную,/ нам Ева́нгельски всем сию́ разда́л еси́,/ и мо́лишися ны́не от тли и бед изба́витися/ ве́рою соверша́ющим при́сно честну́ю па́мять твою́.</p>
                <p>
                    <style>Сла́ва, глас 6:</style>
                </p>
                <p>Из глубины́ зло́бы после́дния/ к зело́ кра́йнейшей высоте́ доброде́тели,/ я́ко оре́л высокопа́рный, пресла́вно восте́кл еси́,/ Матфе́е всехва́льне,/ покры́вшаго бо Небеса́ доброде́телию/ и ра́зума Своего́ всю зе́млю испо́лнившаго, Христа́/ после́довал еси́ стопа́м:/ подража́тель, разжже́н во всем Тому́, яви́лся еси́,/ благовествуя́ мир, жизнь и спасе́ние/ повину́ющимся благоче́стне Боже́ственным повеле́нием:/ в ня́же и нас наста́ви, благоугожда́ющия Зижди́телю/ и тебе́ ублажа́ющия.</p>
                <p>
                    <style>И ны́не, Богоро́дичен:</style> Творе́ц и Изба́витель мой:</p>
                <p>
                    <style>Тропа́рь, глас 3:</style>
                </p>
                <p>Усе́рдно от мы́тницы к зва́вшему Влады́це Христу́,/ я́вльшуся на земли́ челове́ком за бла́гость,/ Тому́ после́довав, апо́стол избра́нный яви́лся еси́/ и благове́стник Ева́нгелия вселе́нней велегла́сен./ Сего́ ра́ди чтим честну́ю па́мять твою́, Матфе́е Богоглаго́ливе,/ моли́ ми́лостиваго Бо́га/ да грехо́в оставле́ние/ пода́ст душа́м на́шим.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Тя, хода́тайствовавшую спасе́ние ро́да на́шего,/ воспева́ем, Богоро́дице Де́во:/ пло́тию бо от <style>Тебе</style>́ восприя́тою Сын Твой, и Бог наш,/ Кресто́м восприи́м страсть,/ изба́ви нас от тли, я́ко Человеколю́бец.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style> Бог Госпо́дь: 
                    <style>тропа́рь два́жды.</style></p>
                <p>
                    <style>Сла́ва, и ны́не, Богоро́дичен:</style>
                </p>
                <p>
                    <style>По 1-й кафи́зме седа́лен, глас 1.</style>
                </p>
                <p>
                    <style>Подо́бен:</style> Гроб Твой, Спа́се:</p>
                <p>Пе́рвый Христо́во Ева́нгелие написа́в/ и всю просвети́в подсо́лнечную тварь,/ Матфе́й, зело́ прему́дрейший/ и Христо́в таи́нник изя́щный,/ ны́не почита́емь свяще́нными пе́сньми,/ всем отпуще́ния грехо́в про́сит любо́вию чту́щим того́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ма́терь Тя Бо́жию ве́мы вси,/ Де́ву вои́стинну и по рождестве́ я́вльшуюся,/ любо́вию прибега́ющии к Твое́й бла́гости:/ Тя бо и́мамы, гре́шнии, Предста́тельницу,/ Тя стяжа́хом в напа́стех спасе́ние,/ еди́ну Всенепоро́чную.</p>
                <p>
                    <style>По 2-й кафи́зме седа́лен, глас 3.</style>
                </p>
                <p>
                    <style>Подо́бен:</style> Боже́ственныя ве́ры:</p>
                <p>Де́лы просия́в правове́рия,/ все угаси́л еси́ злосла́вие,/ победи́тель быв непребо́рен,/ Ева́нгелие всем пропове́дал еси́,/ Це́ркви вся бога́тно украси́л еси́, Матфе́е апо́столе,/ Христу́ Бо́гу моли́ся/ дарова́ти нам ве́лию ми́лость.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Боже́ственнаго естества́ не отлу́чся,/ плоть быв во чре́ве Твое́м,/ но Бог вочелове́чся и пребы́сть,/ И́же по рождестве́ Ма́терь Тя Де́ву,/ я́ко пре́жде рождества́, сохрани́в всенепоро́чну, еди́н Госпо́дь,/ Того́ приле́жно моли́/ дарова́ти нам ве́лию ми́лость.</p>
                <p>
                    <style>По полиеле́и седа́лен, глас 8.</style>
                </p>
                <p>
                    <style>Подо́бен:</style> Прему́дрости и Сло́ва:</p>
                <p>Во вся концы́ протече́ му́дрых твои́х глаго́л/ я́ко вои́стинну веща́ние, всехва́льне Госпо́день апо́столе,/ Боговиде́ние всем я́сно пропове́да/ и язы́к неразу́мие в ра́зум приведе́./ Тем и́дольское омраче́ние отгна́в,/ свет ра́зума во тьме су́щим возсия́,/ Матфе́е всехва́льне, моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем ро́ди челове́честии:/ огнь бо всели́ся в Тя Божества́,/ и я́ко Младе́нца млеко́м пита́еши Зижди́теля и Го́спода./ Тем А́нгельский и челове́ческий род досто́йно сла́вим пресвято́е Рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му Рождеству́ Твоему́.</p>
                <p>
                    <style>Степе́нна, 1-й антифо́н 4-го гла́са. Проки́мен, глас 4: </style>Во всю зе́млю: 
                    <style>Стих:</style> 
                    Небеса́ пове́дают: Вся́кое дыха́ние: 
                    <style>Ева́нгелие от Иоа́нна: зача́ло 67.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Воспле́щем в пе́снех <style>Днесь</style>, ве́рнии,/ в па́мяти честна́го апо́стола и Евангели́ста Матфе́я,/ той бо, пове́рг и́го и зла́то мыта́рства, после́дова Христу́/ и пропове́дник Ева́нгелия Боже́ственнаго бысть:/ отню́дуже изы́де проро́чески веща́ние его́ во вселе́нную/ и мо́лит спасти́ся душа́м на́шим.</p>
                <p>
                    <style>Кано́н Богоро́дицы со ирмосо́м на 6 и апо́стола на 8. Феофа́ново. Глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/</emphasis>
                    <emphasis>и напо́лнятся Духа,/ и сло́во отры́гну Цари́це Ма́тери,/ и явлю́ся, све́тло торжествуя́,/ и воспою́, ра́дуяся, Тоя́ чудеса́.</emphasis>
                </p>
                <p>Бога́тно пода́ждь ми все́льшуюся в тя благода́ть, Матфе́е всесла́вне и слуго́ Христо́в,/ да вопию́, све́тло пропове́дая,/ и воспою́, ра́дуяся, твоя́ чудеса́.</p>
                <p>Весьма́ оста́вил еси́ земны́х смуще́ние,/ Сло́ва бо я́ко услы́шав вопло́щшагося глас,/ и благода́ти яви́лся еси́ строи́тель/ и пропове́датель Богоприя́тен, Богоблаже́нне.</p>
                <p>Самови́дец быв и слуга́ возсия́вшаго Сло́ва, апо́столе, Преве́чнаго Отца́,/ и проте́кл еси́, Того́ прише́ствие благовеству́я всем язы́ком.</p>
                <p>
                    <style>Богоро́дичен: </style>Сме́рти потребле́ние и тли разруше́ние,/ Жи́зни же явле́ние благовести́л еси́, му́дре,/ Де́ва бо во утро́бе заче́нши Непости́жнаго и мир обнови́.</p>
                <p>
                    <style>Катава́сия:</style>
                    <emphasis>Отве́рзу уста́ моя́:</emphasis>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
                </p>
                <p>Твои́ апо́столы, Сло́ве Бо́жий, свети́льники показа́л еси́ жи́зни,/ мрак отгоня́ющия безбо́жия, Влады́ко,/ и Боже́ственною Твое́ю сла́вою мир весь просвеща́ющия.</p>
                <p>Твои́м вооружи́в всеору́жием Матфе́я храбре́йшаго, Спа́се,/ мучи́телей крепча́йша сего́ соде́ял еси́, Влады́ко,/ и потреби́теля показа́л еси́ и́дольския ле́сти, Человеколю́бче.</p>
                <p>Язы́ка твоего́ о́гненнаго веща́ние/ де́монская пожже́ ка́пища, Матфе́е Богодохнове́нне, Паракли́тов орга́не,/ чрез Его́же Христо́с пропове́дается, всех Жизнь Ипоста́сная.</p>
                <p>
                    <style>Богоро́дичен:</style> Труба́ Богосло́вная, веща́ющая кре́пко,/ просвети́ лю́ди, Матфе́я Богому́драго,/ Тро́ицы сия́ние, па́че ума́ же воплоще́ние Сло́ва из Тебе́, Пречи́стая.</p>
                <p>Седа́лен, глас 8.</p>
                <p>
                    <style>Подо́бен:</style> Прему́дрости:</p>
                <p>Во вся концы́ протече́ му́дрых твои́х глаго́л я́ко вои́стинну веща́ние,/ всехва́льне Госпо́день апо́столе,/ Боговиде́ние всем я́сно пропове́дал еси́/ и язы́ков неразу́мие в ра́зум приве́л еси́./ Те́мже, и́дольское омраче́ние отгна́в,/ свет зна́ния во тьме су́щим возсия́л еси́,/ Матфе́е всехва́льне,/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, подо́бен то́йже:</style>
                </p>
                <p>Я́ко свети́льника Све́та и ученика́,/ я́ко самови́дца Сло́ва Боже́ственнаго вси хва́лим тя, Госпо́день апо́столе,/ я́бо, благода́тныя твои́ мре́жи простира́я,/ слове́сныя ры́бы уловля́еши повеле́нием./ Те́мже и язы́цы уловля́хуся си́лою Ду́ха,/ наставля́еми ве́рою, неботаи́нниче всехва́льне,/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>И ны́не, Богоро́дичен:</style> 
                </p>
                <p>Я́ко Всенепоро́чная Неве́сто Творца́,/ я́ко Неискусому́жная Ма́ти Изба́вителя,/ прия́телище я́ко су́щи Уте́шителя, Препе́тая,/ беззако́нию мя су́ща скве́рное оби́телище/ и де́моном игра́лище в ра́зуме бы́вша,/ потщи́ся от тех злоде́йства мя изба́вити/ и све́тлое жили́ще доброде́телей соверши́, Светоно́сная, Нетле́нная,/ отжени́ о́блак страсте́й, и Вы́шняго прича́стия сподо́би,/ и све́та невече́рняго моли́твами Твои́ми.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Неизсле́дный Бо́жий сове́</emphasis>
                    <emphasis>т,/ е́же от Де́вы воплоще́ния/ Тебе́, Вы́шняго,/ проро́к Авваку́м, усмотря́я, зовя́ше:/ сла́ва си́ле Твое́й, Го́споди.</emphasis>
                </p>
                <p>Ипоста́сному Твоему́ Сло́ву, Бо́же, науче́н,/ мирску́ю му́дрость разруши́ Богови́дец учени́к, велегла́сно зовя́ Тебе́:/ сла́ва си́ле Твое́й, Го́споди.</p>
                <p>Ублаже́ному от Христа́,/ ко́е благохвале́ние принесе́м тебе́, Богоглаго́ливе?/ не мо́жет бо челове́к цветя́щия на тебе́ благода́ти сло́вом изрещи́, досточу́дне.</p>
                <p>Нескве́рный твой и чи́стый ум ви́дев Высоча́йший,/ я́коже свещу́ на све́щник высо́кий,/ су́щим во тьме светя́щую, всем, Богоявле́нне, предложи́.</p>
                <p>
                    <style>Богоро́дичен:</style> Умерщвле́ное естество́ челове́ческое, Благослове́нная, возвы́сила еси́,/ я́ко Высоча́йшаго ро́ждшая кре́пость па́че естества́, всепе́тая Отрокови́це,/ я́коже Матфе́й научи́.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ безле́тнаго Сы́на,/ всем воспева́ющим Тя/ мир подава́ющая.</emphasis>
                </p>
                <p>Благода́ть прие́м Всесвята́го Ду́ха,/ Боже́ственное оби́телище показа́лся еси́;/ Боже́ственно научи́в Богозна́ния све́ту,/ вве́рен был догма́ты Христо́вы пи́смены изложи́ти,/ я́ко самови́дец Богоизбра́нный.</p>
                <p>Язы́к твой трость Паракли́та бысть,/ ско́рое избавле́ние даю́щаго позна́вшим влады́чество Его́/ и му́дрых вды́шущаго душа́м ра́зум Небе́сный,/ о Матфе́е всече́стне.</p>
                <p>Сия́юща чудесы́ и исцеле́ний благода́тьми,/ тя Христо́с посла́ ми́ру, де́монскую попира́юща кре́пость/ и ду́ши просвеща́юща ве́рных, всех пою́щих тя, ми́ра пропове́дника.</p>
                <p>
                    <style>Богоро́дичен:</style> Де́ва родила́ еси́ Сы́на Прене́чнаго,/ в естество́ обле́кшася челове́ческое,/ я́коже науча́я, Богоглаго́ливый рече́,/ и спа́сшаго сие́ от тли коне́чною благосты́нею,/ и Де́ва пребыла́ еси́.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Приидо́х во глубины́ морски́я,/ и потопи́ла мя есть бу́ря мно́гих грехо́в,/ но, я́ко Бог, из глубины́ возведи́ живо́т мой,/ Многоми́лостиве.</emphasis>
                </p>
                <p>Евангели́ст от мыта́рства я́ко после́дова Тебе́,/ претвори́ся Богоглаго́ливый всеси́льною Твое́ю, Вседе́телю, кре́постию,/ Матфе́й всеизря́днейший.</p>
                <p>Управля́ется твоего́ благове́стия душепита́тельными словесы́ язы́ков мно́жество,/ возвыша́емо к доброде́телей высо́кому верху́,/ о Матфе́е всеблаже́нне.</p>
                <p>Матфе́я уловля́ются Богоплете́нными ученика́ мре́жами/ собо́ры ве́рующих всегда́,/ к Твоему́ позна́нию, Благоде́телю, наставля́еми.</p>
                <p>
                    <style>Богоро́дичен:</style> Де́ву ро́ждшую воспису́я,/ благовеству́ет Тя, вся́ческая Сотво́ршаго,/ без се́мене и тли, Всенепоро́чная, Матфе́й всеизя́щнейший.</p>
                <p>
                    <style>Конда́к, глас 4.</style>
                </p>
                <p><style>Подо́бен:</style> Вознесы́йся:</p>
                <p>Мыта́рства и́го отве́рг,/ пра́вды и́гу притя́глся еси́/ и яви́лся еси́ купе́ц всеизря́днейший,/ бога́тство прине́с ю́же с высоты́ прему́дрость./ Отону́дуже пропове́дал еси́ и́стины сло́во/ и уны́лых воздви́гл еси́ ду́ши,/ написа́в час су́дный.</p>
                <p>
                    <style>И́кос:</style>
                </p>
                <p>Вра́жие мучи́тельство ну́дит мя несы́тно/ и души́ мое́й все се́мя восхища́ет,/ Матфе́е, дру́же Христо́в./ Но сам, се́мя моли́тв твои́х дав,/ уплоди́ к твоему́ служе́нию/ и покажи́ мя песнопе́вца твоего́ мале́йшаго/ и сказа́теля мно́гих твои́х и вели́ких исправле́ний;/ и ко Христо́ве любви́ ка́ко, вся а́бие оставив,/ после́довал еси́ те́пле Зва́вшему,/ пе́рвый быв благове́стник в ми́ре,/ написа́в час су́дный.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии/ па́че Созда́вшего,/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
                </p>
                <p>Был еси́ пе́рваго осия́ния Боже́ственное изображе́ние,/ я́ко учени́к Того́ светлостьми́ распаля́емь,/ Ему́же, поя́, глаго́лал еси́:/ препе́тый отце́в Госпо́дь и Бог, благослове́н еси́.</p>
                <p>Я́ко слуга́ Сло́ва, всеблаже́нне,/ в Боже́ственныя оби́тели, иде́же Христо́с обита́ет, ты всели́лся еси́,/ я́коже тебе́ обеща́ Пребоже́ственный отце́в Госпо́дь и Бог еди́н всех.</p>
                <p>Неду́зи, Матфе́е, отго́нятся,/ и отбегае́т мно́жество де́монов/ су́щими в тебе́ дарова́ньми Боже́ственнаго Ду́ха,/ в ни́хже пел еси́:/ препе́тый отце́в Госпо́дь и Бог, благослове́н еси́.</p>
                <p>
                    <style>Богоро́дичен:</style> Всепе́тую Де́ву написа́л еси́ Боже́ственными твои́ми словесы́,/ Творца́ всех ро́ждшую, апо́столе,/ Ему́же вси пое́м:/ препе́тый отце́в Госпо́дь и Бог, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя в пещи́/ Рождество́ Богоро́дичо спасло́ есть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</emphasis>
                </p>
                <p>Манове́ньми, я́же в Тебе́ неосла́бными, Матфе́й свяще́ннейший обожа́емь,/ положе́нием же быв, естество́м е́же был еси́,/ вселе́нную, Влады́ко, привлече́ пе́ти Тебе́:/ Го́спода по́йте дела́ и превозноси́те во вся ве́ки.</p>
                <p>Я́коже мо́лнию вселе́нней, Сло́во Богосло́ва посла́,/ мрак у́бо отгоня́юща, язы́ки же просвеща́юща Богосло́вия догма́ты./ Те́мже и поя́ше:/ Го́спода по́йте дела́ и превозноси́те Его́ во вся ве́ки.</p>
                <p>Сло́вом чи́стым и умо́м Бог с тобою́ бесе́довал есть,/ ти́ну бо я́ко изсе́кл еси́, Тому́ прибли́жился еси́/ и примеси́лся еси́, сла́вне./ Те́мже и пое́ши:/ Го́спода по́йте дела́ и превозноси́те Его́ во вся ве́ки.</p>
                <p>
                    <style>Богоро́дичен:</style> На благодея́ние челове́ков Сло́во воплоти́тися изво́ли:/ дверь бо де́вства про́йде Госпо́дь и Богоро́дицу показа́./ Те́мже зове́м:/ Го́спода по́йте дела́ и превозноси́те Его́ во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, всеблаже́нная/ Богоро́дице, чи́стая Присноде́во.</emphasis>
                    <emphasis/>
                </p>
                <p>Добро́ты у́мныя прия́л еси́ диади́му Боже́ственную, апо́столе,/ и Ца́рствия же благоле́пнейшим венце́м украси́лся еси́ десни́цею Вседержи́телевою,/ и све́тишися, му́дре, со Ангелы Престо́лу предстоя́ Влады́ки Христа́, всеблаже́нне.</p>
                <p>Дре́ва жи́зни досто́йно получи́л еси́, пропове́дник Жива́го Бо́га,/ благовествова́в жизнь ми́ру Боже́ственное посеще́ние:/ са́дом бо зна́ния не растли́л еси́ ум,/ пребы́в незы́блен и неколе́блен Це́ркве степе́нь, всеблаже́нне.</p>
                <p>Неве́сту Христо́ву Боже́ственно украси́л еси́ Ева́нгелием твои́м,/ яко диади́мою, Це́рковь, Богоблаже́нне,/ и ны́не Боже́ственную твою́ па́мять торжеству́ет све́тло,/ ю́же изба́вити вся́каго обстоя́ния и бед лю́тых моли́, Матфе́е апо́столе.</p>
                <p>
                    <style>Богоро́дичен:</style> Недр не отступи́в Безнача́льнаго Роди́теля, Сло́во Безнача́льное,/ я́коже благовеству́ет Матфе́й, пиша́,/ Бог воплоти́ся из Тебе́, Чи́стая, Всепе́тая,/ в челове́чь о́браз всеобра́зно весь оде́явся/ и того́ прие́м сво́йства.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Посети́л ны есть:</p>
                <p>Сказа́ нам Боже́ственная чудодея́ния, сла́вный Христо́ва Ева́нгелия списа́тель,/ Матфе́й Богоприя́тный,/ его́же, любо́вию чту́ще, благосочета́нно воспои́м.</p>
                <p>
                    <style>Сла́ва, ин:</style>
                </p>
                <p>Мыта́рства и́го отве́рг разу́мно,/ Христу́ после́довал еси́, о Матфе́е Богому́дре!/ Следо́м же Того́ чу́дно после́дуя,/ в прича́стии был еси́ Того́ Ца́рствия/ и сла́вы о́бщник, и таи́нник неизрече́нных.</p>
                <p>
                    <style>И ны́не, Богоро́дичен:</style> 
                </p>
                <p>Всесвяты́я ру́ки Твоя́, Богоро́дице Де́во,/ и́миже Зижди́теля носи́ла еси́,/ поднеси́ в моли́тву о нас к Нему́,/ я́ко да изба́вит ны вся́ких искуше́ний диа́вольских/ и получи́ти бу́дущих о́ных благ сподо́бит, Всепе́тая.</p>
                <p>
                    <style>На хвали́тех стихи́ры на 4, глас 4.</style>
                </p>
                <p><style>Подо́бен:</style> Дал еси́ знамение:</p>
                <p>Просия́л еси́, апо́столе,/ светови́ден, я́коже со́лнце, луча́ми Ду́ха,/ и всю озари́л еси́ вселе́нную, блаже́нне, Богозна́нием,/ и отгна́л еси́ мглу многобо́жия, Матфе́е всему́дре./ Те́мже твое́ пресве́тлое и досточу́дное <style>Днесь</style> соверша́ем торжество́,/ я́ко исто́чник свяще́ния.</p>
                <p>На высоте́ седя́ Богозна́ния, апо́столе,/ прия́л еси́ Ду́ха зарю́,/ яви́вшуюся тебе́ в ви́де и язы́це о́гненнем,/ всю попали́л еси́ я́ве нече́стия вещь многобо́жную./ Тем тя, я́ко апо́стола и Богоглаго́льника, почита́ем,/ свято́е твое́ <style>Днесь</style> соверша́юще торжество́.</p>
                <p>Возгреме́л еси́, всему́дре, вселе́нней/ уче́ния свяще́нная и спаси́тельная,/ и всю тварь от идолонеи́стовства очи́стил еси́, Матфе́е,/ и просвети́л еси́ лю́ди Ева́нгелия светлостьми́;/ и́дольская же ка́пища разруши́в благода́тию,/ Це́ркви же в сла́ву Бо́жию созда́л еси́.</p>
                <p>
                    <style>Глас 8:</style>
                </p>
                <p>Воспле́щем в пе́снех дне́сь, ве́рнии,/ в па́мяти честна́го апо́стола и Евангели́ста Матфе́я,/ той бо пове́рг и́го златомыта́рства, и после́дова Христу́,/ и пропове́дник Ева́нгелию Боже́ственный бысть,/ те́мже изы́де проро́чески веща́ние его́ во вселе́нную,/ и мо́лит спасти́ся душа́м на́шим.</p>
                <p>
                    <style>Сла́ва, глас 2. Византи́ево:</style>
                </p>
                <p>И́го оста́вив непра́вды/ и зла́то отве́рг лихои́мства,/ и́гу пра́вды прите́кл еси́/ и неистощи́мое бога́тство хища́еши,/ я́ко умоиму́щий купе́ц,/ возъизмени́в привре́менная на ве́чная/ и погиба́ющая на пребыва́ющая,/ Богосия́нный бо и многоце́нный би́сер стяжа́в,/ ке́сарева ке́сарю, до́лу влеку́щая разу́мно оста́вил еси́;/ и Всецарю́ удобопоко́рне после́довав Христу́,/ всю тварь обогати́л еси́ Ева́нгельскими Богоглаго́ланьми, му́дре./ Но испроси́ и ны́не, Матфе́е преизря́днейше,/ тя чту́щим спасе́ние и ве́лию ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Спаси́ от бед рабы́ Твоя́, Богоро́дице Де́во,/ я́ко вси по Бо́зе к Тебе́ прибега́ем,/ я́ко к неруши́мей стене́ и предста́тельству.</p>
                <p>
                    <style>Та́же славосло́вие вели́кое и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны апо́стола от кано́на, пе́сни 3-я и 6-я. Проки́мен, глас 8: </style>Во всю зе́млю изы́де веща́ние их/ и в концы́ вселе́нныя глаго́лы их. 
                    <style>Стих:</style> 
                    Небеса́ пове́дают сла́ву Бо́жию: 
                    <style>Апо́стол к Кори́нфяном, зача́ло 131.</style>
                    Аллилу́ия, 
                    <style>глас 1: </style>
                    Испове́дят Небеса́ чудеса́ Твоя́, Го́споди. 
                    <style>Ева́нгелие от Матфе́я, зача́ло 30. Прича́стен: </style>
                    Во всю зе́млю изы́де веща́ние их/ и в концы́ вселе́нныя глаго́лы их.</p>
                <p>
                    <strong>Святой апостол Матфей </strong>― один из четырех авторов Евангелия Господа нашего Иисуса Христа, Сына Божия.
                   </p>
                <p>Евангелие, или «Благовестие», это Божественное откровение о спасении, о великом деле искупления падшего человечества от власти греха Крестной Жертвой Сына Божия, об основанной Им на земле Святой Церкви, открывающей путь к вечной жизни в Царстве Божием.</p>
                <p>Самим Спасителем это откровение наименовано «Новым Заветом» Бога с человеком (<a xlink:href="https://azbyka.ru/biblia/?Mt.26:28&amp;c~r&amp;rus">Мф. 26:28</a>).</p>
                <p>Под водительством Духа Божия святые апостолы и Евангелисты Христовы, эти «самовидцы Слова» (<a xlink:href="https://azbyka.ru/biblia/?Jn.1:2&amp;c~r&amp;rus">Ин. 1:2</a>), изложили письменно историю земной жизни и учение Спасителя, чему они были свидетелями, чтобы передать это Церкви на все времена.</p>
                <p>В лице Иисуса Христа явилось в мир Слово Жизни (<a xlink:href="https://azbyka.ru/biblia/?1Jn.1:1&amp;c~r&amp;rus">1Ин. 1:1</a>), а потому и Благовестие Христово есть не только учение или новый Закон Божий, но прежде всего — «сила Божия во спасение» (<a xlink:href="https://azbyka.ru/biblia/?Rom.1:16&amp;c~r&amp;rus">Рим. 1:16</a>).</p>
                <p>Церковное предание говорит, что четыре святых Евангелиста писали самостоятельно, каждый для своей паствы, сообразуясь с историческими обстоятельствами своей проповеди, поэтому Евангелия углубляют и дополняют друг друга, раскрывая различные стороны Искупительного подвига и учения Спасителя. Древняя иконографическая традиция усвоила святым Евангелистам символы четырех существ, заимствованных из видения Иоанна Богослова (<a xlink:href="https://azbyka.ru/biblia/?Apok.4:7&amp;c~r&amp;rus">Откр. 4:7</a>; <a xlink:href="https://azbyka.ru/biblia/?Ezek.1:10&amp;c~r&amp;rus">Иез. 1:10</a>). Святой Евангелист Матфей изображается с Ангелом, что символизирует мессианское служение Сына Божия, предвозвещенного пророками.</p>
                <p>Евангелист Матфей описывает жизнь Иисуса Христа главным образом как Эммануила — воплотившегося и вочеловечившегося Бога, Небесного Учителя и нового Законодателя (<a xlink:href="https://azbyka.ru/biblia/?Mt.17:5&amp;c~r&amp;rus">Мф. 17:5</a>; <a xlink:href="https://azbyka.ru/biblia/?Deut.18:15-18&amp;c~r&amp;rus">Втор. 18:15-18</a>; <a xlink:href="https://azbyka.ru/biblia/?Act.3:22-33&amp;c~r&amp;rus">Деян. 3:22-33</a>), поэтому в Евангелии подробно излагаются беседы Господа о нравственной жизни (гл. 5-7). Святой апостол Матфей писал Евангелие для христиан из евреев, к погибшим овцам дома Израилева» (<a xlink:href="https://azbyka.ru/biblia/?Mt.10:6&amp;c~r&amp;rus">Мф. 10:6</a>).
                    Он убедительно доказывает. что Иисус Христос есть подлинный Мессия, — «Тот, Который должен прийти» (<a xlink:href="https://azbyka.ru/biblia/?Mt.11:3&amp;c~r&amp;rus">Мф. 11:3</a>), и другого не будет.</p>
                <p>Начинается Евангелие родословием Иисуса Христа, показывающим, что Он есть То обещанное «Семя», или Потомок, Который должен был произойти от известных праотцев избранного народа (<a xlink:href="https://azbyka.ru/biblia/?Gen.3:15,22,18&amp;c~r&amp;rus">Быт. 3:15; 22, 18</a>; <a xlink:href="https://azbyka.ru/biblia/?2Sam.7:12-16&amp;c~r&amp;rus">2Цар. 7:12-16</a>).</p>
                <p>Святой Евангелист Матфей пришествие и учение Спасителя постоянно согласует с пророчествами о Нем Ветхого Завета, и показывает исполнение всех важнейших пророчеств о Мессии: «Произошло..., да сбудется реченное Господом через пророка...» (<a xlink:href="https://azbyka.ru/biblia/?Mt.1:22,2:5,6,15,17-18,23,3:3,4,15-16,5:17-18,8:17,11:3-6,10,13:17-18,12:17,13:14,35,21:4,26:54&amp;c~r&amp;rus">Мф. 1:22, 2:5, 6, 15, 17-18, 23, 3:3, 4, 15-16, 5:17-18, 8:17, 11:3-6, 10, 13:17-18, 12:17, 13:14, 35, 21:4, 26:54</a>). В противоположность мнению иудеев о Мессии как Спасителе только народа еврейского, Евангелист с особенной силой указывает на язычников, как равноправных членов Царства Единого Бога, пришедшего на землю спасти все человечество (<a xlink:href="https://azbyka.ru/biblia/?Mt.4:15-16,24-25,8:11-12&amp;c~r&amp;rus">Мф.4:15-16, 24-25, 8:11-12</a>).</p>
                <p>Евангелист Матфей не следует строго хронологической последовательности, особенно в первой половине Евангелия. Сразу же после повествования о Рождестве, Крещении и искушении Спасителя он излагает Нагорную проповедь, хотя она была произнесена на втором году служения Господа. Самой последовательностью событий Евангелист Матфей открывает их логическую связь с учением Спасителя.</p>
                <p>Евангелие от Матфея включает также учение о Царстве Божием и Церкви, о внутренней готовности вхождения в это Царство (гл. 5-7), о достоинстве служителей Царства Божия в мире (гл. 10-11), о признаках Царства и его возрастании в душах человеческих (гл. 13), о смирении и простоте наследников Царства (18:1-35; 19:13-30; 20:1-16, 25-27; 23:1-28); об эсхатологическом раскрытии грядущего Царства Божия во Втором Пришествии Христовом и в повседневной духовной жизни Церкви (гл. 24-25); о тесной сопряженности Царства Небесного и Церкви в духовном опыте христианства: Церковь есть историческое воплощение Царства Небесного в мире, а Царство Небесное есть Церковь Христова в ее эсхатологическом совершенстве (16:18-19; 28).</p>
                <p>Многие подробности событий и изречений Спасителя сохранены только в Евангелии от Матфея, например, только в этом Евангелии приводятся слова Господа об отношении Его учения к Ветхозаветному Закону 
                    <strong>(5</strong>
                    гл.), об уклонении книжников и фарисеев от смысла и духа Ветхого Закона (23 гл.) и о судьбе народа израильского — их ожесточении и отвержении (20:1-16; 22:1-14), откровение праведному Иосифу о Боговоплощении (1:18-25); поклонение волхвов, бегство святого семейства в Египет, избиение младенцев в Вифлееме (2:1-12, 13-15, 16-18); призыв к труждающимся и обремененным (11:27-30); притча о работавших в винограднике (20:1-16); свидетельство о землетрясении и Ангеле, отвалившем камень от гроба Господня (28:2-4), и другие.</p>
                <p>Глубины Богопознания, запечатленные в Евангелии от Матфея, были открыты Господом не законнику, не праведнику, а всеми презираемому грешнику. Сама жизнь святого апостола и Евангелиста Матфея свидетельствует, что Господь «пришел призвать не праведников, но грешников к покаянию» (9:13).</p>
                <p>Святой апостол Матфей, именуемый также Левием (<a xlink:href="https://azbyka.ru/biblia/?Mk.2:14&amp;c~r&amp;rus">Мк. 2:14</a>; <a xlink:href="https://azbyka.ru/biblia/?Lk.5:27&amp;c~r&amp;rus">Лк. 5:27</a>), брат апостола Иакова Алфеева (<a xlink:href="https://azbyka.ru/biblia/?Mk.2:14&amp;c~r&amp;rus">Мк. 2:14</a>), был начальником мытарей, сборщиков податей для Рима. Мытари, собирая подати с соплеменников, делали это с большой выгодой для себя. Люди корыстолюбивые и жестокие, они считались у иудеев предателями, изменниками родины и религии. Слово «мытарь» звучало для иудеев так же, как «грешник» или «идолопоклонник». Говорить со сборщиком податей считалось грехом, общаться с ним — осквернением.</p>
                <p>И вот Господь остановил Свой взор на презренном мытаре и сказал ему: «Следуй за Мной» (9:9). Всем сердцем внял Матфей зову Христа, принес глубокое покаяние и стал с тех пор верным учеником Господа. Он раздал свое имение нищим и всюду следовал за Христом по Галилее и Иудее, был вскоре причислен к лику 12-ти апостолов (<a xlink:href="https://azbyka.ru/biblia/?Mk.3:18&amp;c~r&amp;rus">Мк. 3:18</a>; <a xlink:href="https://azbyka.ru/biblia/?Lk.6:45&amp;c~r&amp;rus">Лк. 6:45</a>; <a xlink:href="https://azbyka.ru/biblia/?Act.1:13&amp;c~r&amp;rus">Деян. 1:13</a>), был свидетелем Крестных страданий Господа и Его славного Вознесения.</p>
                <p>После Сошествия Святого Духа на апостолов святой Матфей оставался в Палестине, проповедуя Евангелие в Иерусалиме и его окрестностях. В 42 году по просьбе иерусалимских христиан апостол Матфей изложил письменно дела и учение Христовы. Святое Евангелие было написано на еврейском языке, а затем переведено на греческий.</p>
                <p>Вдохновленный повелением Господа: «Идите, научите все народы, крестя их во Имя Отца, и Сына, и Святого Духа, уча их соблюдать все, что Я повелел вам» (28:19-20) святой апостол Матфей обошел Сирию, Мидию, Персию, Парфию, закончив свое служение мученической кончиной в Эфиопии.</p>
                <p>Эта страна была населена племенами с грубыми обычаями и верованиями. Своей проповедью святой апостол Матфей обращал язычников к вере Христовой, основал Церковь и построил храм в городе Мирмены, поставив епископом своего спутника Платона. Святой Матфей усердно просил Бога об обращении всех эфиопов к истинной вере. Во время молитвы явился Сам Господь в образе юноши и вручил ему жезл, повелев водрузить у дверей храма. Господь сказал, что из жезла вырастет дерево и будет приносить плоды, а из-под его корня будет истекать источник. Омывшись в воде и вкусив плодов, эфиопы изменят свой нрав. Этим видением Господь еще раз заверил ученика Своего в том, что его праведное делание принесет плоды. Укрепленный этим знамением, Матфей многих эфиопов привел на путь спасения.</p>
                <p>Однако правитель Эфиопии Фульвиан обвинил святого апостола в колдовстве и приказал казнить его. В 60 году святой апостол Матфей принял мученическую смерть на костре. Тело его, оставшееся невредимым в пламени, было положено в железный гроб и брошено в море, но его не поглотила и морская пучина. Ночью епископу Платону в сонном видении явился святой апостол Матфей и повелел ему идти с клиром на берег и обрести там его тело. Выброшенный волнами гроб был с честью перенесен в храм, построенный самим апостолом Матфеем. Пораженный великим чудом, правитель Фульвиан раскаялся, принял Крещение с именем Матфей, отошел от мирской жизни и стал пресвитером. По смерти епископа Платона праведный Фульвиан возглавил Христианскую Церковь Эфиопии и много потрудился, продолжая дело святого апостола Матфея, во исполнение слов Спасителя: «Проповедано будет Евангелие Царства по всей вселенной, во свидетельство всем народам» (24:14), и «Се, Я с вами во все дни до скончания века, Аминь» (28:20).</p>
            </section>
            <section>
                <title>
                    <p>В то́йже день 
                        <style>Свята́го свяще́нномученика Ипа́тия, епи́скопа Га́нгрскаго</style></p>
                </title>
                <p>
                    <strong>
                        <style>Ве́чер</style>
                    </strong>
                </p>
                <p>Блаже́н муж: 
                    <style>На</style>
                    Го́споди, воззва́х:</p>
                <p>
                    <style>поста́вим стихи́ры на 6, глас 8.</style>
                </p>
                <p>
                    <style>Подо́бен:</style> О, пресла́внаго чуде́се:</p>
                <p>О, пресла́вное чу́до,/ я́ко многого́рдыя умы́,/ безсту́дно мудря́щияся, посрами́л еси́, блаже́нне святи́телю,/ Тро́йческим ра́зумом е́реси погуби́л еси́ безбо́жия,/ столп бысть правове́рен и учи́тель,/ духо́вно наставля́я нас/ на Небе́сная тече́ния свои́ми пропове́дании.</p>
                <p>Укре́плься си́лою Христо́вою,/ предста́ судя́щему беззако́нно/ и победи́ мучи́теля, многостра́стныя му́ки терпи́,/ огне́м бо те́ло твое́ иста́емо,/ я́вльшеся, невре́дно соблюда́емо,/ очища́емо от Христа́, я́ко зла́то в горни́ле,/ ны́не же лику́еши, со А́нгелы водворя́яся.</p>
                <p>О́ле ди́вный святи́телю Ипа́тие!/ ка́плями крове́й твои́х,/ я́ко звезда́ми Небосия́нными/ на тве́рди Церко́вней укра́шен бысть,/ ты бо от души́ возлюби́л еси́ Христа́,/ И́же, тридне́вно из ме́ртвых воскре́сша, пропове́да,/ Его́же ра́ди пострада́в мно́гия му́ки,/ и ца́рствуеши с ним, моли́ся Ему́ за ны.</p>
                <p>О́ле па́че ума́ моего́ у́жас!/ не му́дростию бо хвали́ся, но любо́вию ве́рною,/ похва́льную песнь приношу́ ти,/ священному́чениче святи́телю Ипа́тие./ Ки́я у́бо досто́йны хвалы́ принесу́ тебе́?/ ка́ко ли изреку́ мно́гая твоя́ страда́ния?/ ты бо на земли́, я́ко А́нгел, пожи́л еси́,/ на́ Небесе́х же моли́ся Христу́,/ да спасе́т ду́ши на́ша.</p>
                <p>
                    <style>Сла́ва, глас 6:</style>
                </p>
                <p>Сия́ет <style>Днесь</style>, я́ко све́тлое со́лнце,/ честно́е торжество́/ сла́внаго страстоте́рпца Христо́ва Ипа́тия,/ и собо́р ве́рных весели́тся,/ хвали́ пе́сньми Христа́ Бо́га,/ и собо́р беззако́нных разруши́ся,/ ви́дя страстоте́рпческую па́мять сла́виму,/ того́ ны́не пла́чется вселука́вый враг,/ мы же ему́ возопие́м:/ святи́телю Христо́в Ипа́тие,/ моли́ся Христу́ Бо́гу о душа́х на́ших.</p>
                <p>
                    <style>И ны́не, Богоро́дичен: </style>Кто Тебе́ не ублажи́т:</p>
                <p>
                    <style>Вход. Проки́мен дне, чте́ния 3, святи́тельская (</style>
                    <emphasis>
                        <style>зри Мине́ю ноября́ 23-й день</style>
                    </emphasis>
                    <style>)</style>
                </p>
                <p>
                    <style>На стихо́вне стихи́ры, глас 1.</style>
                </p>
                <p>
                    <style>Подо́бен:</style> О, ди́внаго чудесе́:</p>
                <p>О, ди́вное чу́до!/ исто́чник уче́ния на огни́ испека́ется,/ и ле́ствица на Не́бо меч быва́ет,/ весели́ся, Ипа́тие,/ Тро́ице побо́рник быв красе́н,/ несть ин, я́коже ты,/ от земли́ святи́тель Богоприя́тен, Ипа́тие,/ ра́дуйся, с Тобо́ю Госпо́дь,/ подая́ ми́рови ве́лию ми́лость.</p>
                <p>
                    <style>Сти́х:</style>Честна́ пред Го́сподем/ смерть преподо́бных Его́.</p>
                <p>О, ди́вное чу́до!/ посека́тель ересе́м на у́ды растерза́ется,/ и окропля́ется кро́вию Це́рковь Христо́ва <style>Днесь</style>,/ ра́дуются земни́и, о святе́й сла́ве твое́й крася́щеся,/ мучи́тели посра́млени бы́ша,/ и ве́ра до конца́ упра́влена бысть, Ипа́тие,/ ра́дуйся, с тобою́ Госпо́дь,/ подая́ ми́рови тобо́ю ве́лию ми́лость.</p>
                <p>
                    <style>Сти́х:</style>Что возда́м Го́сподеви о всех,/ я́же воздаде́ ми.</p>
                <p>О, ди́вное чу́до!/ ре́вностию Боже́ственною разжиза́яся, святи́телю,/ лю́таго зми́я удави́л еси́,/ по Христе́ кро́вию страда́л еси́, Ипа́тие,/ и мно́ги к Бо́гу приве́л еси́,/ и многого́рдыя враги́ испрове́ргл еси́, страстоте́рпче,/ ра́дуйся, с тобо́ю Госпо́дь,/ подая́ ми́рови тобо́ю ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Челове́че Бо́жий,/ ве́рный ра́бе, слуго́ Госпо́день,/ му́жу жела́ний, сосу́де избра́нный,/ сто́лпе и утвержде́ние Це́ркви,/ Ца́рствию насле́дниче,/ не премолчи́, вопия́ за ны ко Го́споду.</p>
                <p>
                    <style>И ны́не, Богоро́дичен: </style>Богоро́дице, Ты еси́ лоза́:</p>
                <p>
                    <style>Тропа́рь, глас 4:</style>
                </p>
                <p>Изволе́нием Боже́ственнаго ра́зума/ впери́в ум свой в Небе́сныя оби́тели/ и ра́вно А́нгелом житие́ пожи́в на земли́,/ сего́ ра́ди муче́ния красоты́ вене́ц на свое́м версе́ утверди́в,/ священному́чениче Ипа́тие,/ моли́ Христа́ Бо́га/ спасти́ся душа́м на́шим.</p>
                <p>
                    <style>Сла́ва, и ны́не, Богоро́дичен.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь</style>
                    <style>свята́го два́жды.</style></p>
                <p>
                    <style>Сла́ва, и ны́не, Богоро́дичен.</style>
                </p>
                <p>
                    <style>По 1-м стихосло́вии седа́лен, глас 8:</style>
                </p>
                <p>И́дольския ле́сти низложи́в,/ Спа́совы стра́сти жела́я, Ипа́тие сла́вне,/ яви́ся ми́рови с Небесе́, всем источа́я чудеса́,/ язы́ком бысть, блаже́нне, учи́тель,/ тем твою́ па́мять досто́йно сла́вим,/ пе́сньми хва́ляще, тебе́ ублажа́ем, святителю Ипа́тие,/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Тебе́ име́ю Засту́пницу, Пречи́стая,/ не убою́ся николи́же от враг на ми воста́ния,/ я́ко Бо́га ро́ждши ми́лостиваго,/ покры́й мя ми́лостию Свое́ю,/ и́бо к Твоему́ заступле́нию при́сно прибега́ю.</p>
                <p>
                    <style>По 2-м стихосло́вии седа́лен, глас 4.</style>
                </p>
                <p>
                    <style>Подо́бен:</style> Яви́лся еси́:</p>
                <p>Возсия́в, я́коже со́лнцу зари́,/ и блиста́еши, преподо́бне, всему́ ми́ру све́тло/ уче́нии твои́ми, Богогла́се Ипа́тие,/ светоно́сне, му́чеником похвало́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Пречи́стеи ру́це Свои́, Де́во Ма́ти, просте́рши,/ покры́й упова́ющия на Ти и Сы́ну Твоему́ зову́щих:/ всем пода́ждь, Христе́, ми́лости Твои́.</p>
                <p>
                    <style>По </style>Хвали́те И́мя Госпо́дне: 
                    <style>припе́в:</style>
                    Велича́ем тя,/ священному́чениче Ипа́тие,/ и чтим святу́ю па́мять твою́,/ ты бо мо́лиши за нас/ Христа́ Бо́га на́шего.</p>
                <p>
                    <style>Псало́м избра́нный: </style>Услы́шите сия́:</p>
                <p>
                    <style>По полиеле́и седа́лен, глас 8:</style>
                </p>
                <p>Прему́дрости Небе́сней научи́вся/ и словесы́ Боже́ственными украси́вся,/ я́ко дви́жимыя гу́сли Небе́сных пе́сней бряца́я,/ обличи́л еси́ беззако́нных царе́й нече́стие,/ А́рия же досто́йно посрами́л еси́,/ тем пе́сньми воспева́ем тя,/ сия́еши бо чудесы́, священному́чениче Ипа́тие,/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ми́ру Цари́це, Царя́ породи́ Христа́ Бо́га,/ Еди́наго Милосе́рда,/ моля́щися непреста́й от грех и напа́стей изба́витися вопию́щим Ти:/ ра́дуйся, Ма́ти Бо́жия Пречи́стая,/ челове́ком спасе́ние и огражде́ние.</p>
                <p>
                    <style>Степе́нна, 1-й антифо́н 4-го гла́са. Проки́мен: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что возда́м Го́сподеви о всех,/ я́же возда́де ми. 
                    <style>Ева́нгелие от Луки́, зача́ло 67.</style></p>
                <p>
                    <style>По 50-м псалме́ стихи́ра, глас 6: </style>Челове́че Бо́жий: 
                    <style>пи́сана на стихо́вне, сла́вник.</style></p>
                <p>
                    <style>Кано́н, его́же краегране́сие:</style>Сла́внаго Ипа́тия пе́сньми венча́ю. 
                    <style>Творе́ние кир Ио́сифа, глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Триста́ты кре́пкия, рожде́йся от Де́вы,/ безстра́стия во глубине́,/ души́ трича́стное потопи́, молю́ся,/ да Тебе́, я́ко в тимпа́не, во умерщвле́нии телесе́/ побе́дное воспою́ пе́ние.</emphasis>
                </p>
                <p>Боже́ственнаго страда́льца, му́драго святи́теля,/ чуде́с исто́чника, па́стыря до́браго, Церкве утвержде́ние/ пе́сньми велегла́сно, я́ко свети́льника всеми́рнаго,/ вси восхва́лим, ра́дующеся.</p>
                <p>Боже́ственная река́, наводни́вшая, преблаже́нне, чи́стую твою́ ду́шу,/ источи́ нам пречи́сты во́ды, всему́дре, мно́гих чуде́с,/ то́ки изсуша́ющия му́тных страсте́й, Ипа́тие.</p>
                <p>Умертви́в плотски́я сла́сти воздержа́нием,/ жизнь и́стинную — Христа́, нас ра́ди уме́рша, Ипа́тие,/ име́л еси́ внутрь, в души́ твое́й живу́ща/ и вся твоя́ к Нему́ ше́ствия направля́юща.</p>
                <p>Се́рдце и ду́шу Тро́ицы соде́лал еси́ нескве́рнен хра́м,/ хра́мы же свяще́нныя Го́споду в хвалу́, преподо́бне священному́чениче, созда́л еси́,/ спаси́телен быв прави́тель ста́ду твоему́.</p>
                <p>
                    <style>Богоро́дичен:</style> Спа́са и Бо́га от чи́стых Твои́х крове́й воплоти́ла еси́, Чи́стая,/ показа́вшаго нам му́драго святи́теля своего́, Пречи́стая,/ спаси́тельна и те́пла засту́пника, чу́днаго вои́стину Ипа́тия.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною Му́дростию, Христе́:/ несть бо свят, па́че Тебе́, Человеколю́бче.</p>
                <p>Всем се́рдцем ко исто́чнику до́брых отлучи́лся еси́/ и отту́ду све́тло богате́йшими сия́я, о́тче свяще́нне,/ Боже́ственными светлостьми́.</p>
                <p>Зако́ны Боже́ственными огражде́н,/ беззако́нных собо́рище си́лою, о́тче, Боже́ственною истреби́л еси́ ересе́й,/ спаса́я ста́до твое́, о́тче Ипа́тие.</p>
                <p>От вы́шния пресве́тлыя свещи́ Ду́ха просвеща́ем, му́дре, но́щию преходя́щим,/ свещи́ тя яви́ша, от воды́ озаря́юще.</p>
                <p>Отце́в Боже́ственных лик соисполня́я блаже́нный,/ его́же собра́ Христо́с, Собо́ра Пе́рваго, блаже́нне,/ яви́лся еси́, сдавля́я пребезу́мнаго А́рия.</p>
                <p>
                    <style>Богоро́дичен:</style> Изба́ви мя вся́каго прило́га сопроти́внаго змии́на, Ма́ти Де́во Чи́стая,/ и се́рдце мое́ просвети́,/ ве́рою Тя сла́вящаго, Всенепоро́чную.</p>
                <p>
                    <style>Седа́лен, глас 1.</style>
                </p>
                <p>
                    <style>Подо́бен:</style> Ка́мени запеча́тану:</p>
                <p>Возсия́л еси́ в ми́ре, святи́телю Ипа́тие,/ чудесы́ просвеща́я ве́рно приходя́щия к тебе́,/ пострада́в же кро́вию, му́дре,/ мно́жае присво́ился еси́ Христу́/ и лику́еши со А́нгелы на Небесе́х, о нас моля́ся./ Сла́ва укре́пльшему тя Бо́гу,/ сла́ва Венча́вшему тя,/ сла́ва Де́ющему тобо́ю всем исцеле́ния.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ру́це Твои́ Боже́ственныя,/ и́миже Созда́теля понесла́ еси́, Де́во Пресвята́я,/ вопло́щшагося благосты́нею, просте́рши,/ умоли́ Его́ изба́вити ны от искуше́ний, и страсте́й, и бед,/ хва́лящия Тя любо́вию и вопию́щия:/ сла́ва Все́льшемуся в Тя,/ сла́ва Проше́дшему из Тебе́,/ сла́ва Изба́вльшему нас Рождество́м Твои́м.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ нетле́нною дла́нию и спасе́ зову́щия:/ сла́ва, Христе́, си́ле Твое́й.</emphasis>
                </p>
                <p>Неле́стно сло́во и уче́ние и́скренно соблюда́я,/ пропове́дал еси́ Сло́во, Отцу́ Соприсносу́щно,/ Ариому́дренную пре́лесть победи́в, священному́чениче, чудотво́рче досточу́дне.</p>
                <p>Горча́йшия от гор теку́щия во́ды/ зна́мением то́кмо цельбоно́сны показа́л еси́,/ во́ду жи́ву стяжа́в в се́рдцы твое́м,/ в ве́чную, о́тче, жизнь теку́щую.</p>
                <p>Свяще́нствовав преподо́бно и зако́нне пострада́в,/ свяще́нство показа́л еси́ све́тльшее кровьми́ излия́нными/ за любо́вь Истощи́вшаго Кровь честну́ю за челове́ческое избавле́ние.</p>
                <p>Не укосне́вши благода́ть на тебе́, чудеса́ содева́ющи,/ бесо́м го́рьким предаде́ го́рько и безбо́жно умертви́вшия тя,/ всеблаже́нне му́чениче Христо́в свяще́ннейший.</p>
                <p>
                    <style>Богоро́дичен:</style> Дарова́ний Твои́х струи́, и исто́чницы исцеле́ний,/ и Боже́ственнаго бога́тства раздая́ния подава́ются от живонача́льныя дла́ни, Богоневе́сто,/ ро́ждшагося от Твоея́ утро́бы Вседержи́теля.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ о Боже́ственней сла́ве Твое́й,/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ безле́тнаго Сы́на,/ всем воспева́ющим Тя/ мир подава́ющая.</emphasis>
                </p>
                <p>Ума́ превосхо́дит твоея́ благода́ти постиже́ние,/ язы́к изрещи́ не мо́жет твои́х чуде́с безме́рныя пучи́ны,/ му́чениче святи́телю и па́стырю,/ Га́нгряном удобре́ние и свети́льниче всея́ тва́ри.</p>
                <p>Уби́л еси́ змия́, огню́ препосла́в,/ показа́л еси́ в тебе́ Боже́ственную благода́ть, богате́йше все́льшуюся/ и тя пред царе́м и все́ми просла́вльшую людьми́, свяще́ннейше.</p>
                <p>Печа́ть и храни́теля сокро́вищу вообрази́, о́тче, царь твою́ ико́ну,/ се́ю почита́я тя и я́ве провозвеща́я,/ я́ко приноси́мая честь на первообра́зное прехо́дит, Ипа́тие.</p>
                <p>Вельми́ подвиза́ся, вельми́ и просла́вися, чудеса́ соверша́я священнообра́зно,/ неду́ги отгоня́, прогоня́я бе́сы, упражня́я сих наве́ты,/ побежда́я ересе́й губи́тельное зломы́слие.</p>
                <p>
                    <style>Богоро́дичен:</style> Му́дрость родила́ еси́ Бо́жию Ипоста́сную, Пречи́стая Де́во Богоро́дице,/ святы́я всему́дры показа́вшую,/ те́мже зло́бы мудреца́ паде́ шата́ние и лю́тая злоухищре́ния.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Пожру́ ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
                </p>
                <p>Возше́л еси́ на высоту́ доброде́телей, Ипа́тие,/ и прибли́жился еси́, блаже́нне,/ к честне́йшему исто́чнику Боже́ственных дарова́ний,/ и чуде́с пучи́ну источи́л еси́.</p>
                <p>Вене́ц тебе́ ка́меней мета́ния бы́ша,/ и к Небе́сней высоте́ и степе́ни, о́тче,/ и ле́ствица, е́юже возше́д, и Бо́гу присво́ился еси́ ясне́йше.</p>
                <p>Исцеле́ния твоя́ ра́ка источа́ет при́сно,/ благослове́ние же, о́тче, честны́я твоея́ пе́рсти прие́млемо,/ изве́стно, я́ко прах, истнева́ет зло́бу.</p>
                <p>Зако́нне пострада́в, и я́ко му́ченик почествова́лся еси́,/ во глубоча́йшей же ста́рости к твои́м преше́л еси́, ра́дуяся, отце́м/ и вене́ц твои́х трудо́в прия́л еси́ от Христа́ досто́йно.</p>
                <p>
                    <style>Богоро́дичен:</style> О, чудесе́ всех чуде́с нове́йшаго!/ я́ко Де́ва, во утро́бе вся́ческая Содержа́щаго/ неискусому́жно заче́нши, не те́сно вмести́.</p>
                <p>Конда́к, глас 2.</p>
                <p>
                    <style>Подо́бен:</style> Архистрати́зи:</p>
                <p>Ри́мскому оте́честву свети́льник,/ Богоза́рными луча́ми концы́ светя́,/ ны́не просвети́ твое́ празднество пою́щия, Ипа́тие,/ прося́ свы́ше ми́ра и грехо́в оставле́ния,/ моли́твами защити́ ны, Ипа́тие многострада́льне.</p>
                <p>
                    <style>И́кос:</style>
                </p>
                <p>Уясни́в ум свой, му́чениче,/ а́ки со́лнце, му́дре про́йде всю вселе́нную,/ заря́ми Боже́ственными освяща́я, и разгна́ ерети́ческий мрак,/ Си́монова же волшебства́ отме́ща и лесть прогна́ бесо́вскую, свя́те,/ исполня́я оста́нки Петра́ и Па́вла./ С ни́ми же сподо́бися прия́ти благода́ть духо́вную,/ е́йже и нас сподо́би, пою́щих тя, Ипа́тие многострада́льне.</p>
                <p>
                    <style>Песнь 7</style>
                </p>
                <p>
                    <style>Ирмо́с: </style>
                    <emphasis>Спасы́й во огни́ Авраа́мския Твоя́</emphasis>
                    <emphasis>о́троки/ и халде́и уби́в,/ я́же пра́вда пра́ведно уловля́ше,/ препе́тый Го́споди, Бо́же оте́ц на́ших, благослове́н еси́.</emphasis>
                </p>
                <p>Уста́ ника́коже на тя отве́рзе по́лзаяй змий,/ раболе́пно же на огнь идя́ше,/ повину́яся, приснопа́мятне, стра́шному повеле́нию твоему́,/ оте́ц на́ших,— вопию́щу,— Бо́же, благослове́н еси́.</p>
                <p>Крове́й проли́тием, е́же от слез совоку́пль,/ еди́но от обою́ пи́во му́дре соверши́л еси́,/ тебе́ помина́ему пи́щному, досточу́дне, пото́ку во ве́ки, му́чеником похвало́.</p>
                <p>Во цве́тник честны́х боле́зней твои́х входя́ще, блаже́нне,/ благоуха́ем ду́шу, благово́ние тя Христо́во ве́дуще, и вопие́м, Ипа́тие:/ препе́тый Го́споди, Бо́же оте́ц на́ших, благослове́н еси́.</p>
                <p>
                    <style>Богоро́дичен:</style> Неискусобра́чная Чи́стая, без се́мене заче́ншая Отцу́ Единосу́щнаго/ и ро́ждшая пло́тию, Богоневе́сто, от святы́х крове́й Твои́х,/ моля́щи ны́не не преста́й спасти́ вся.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя в пещи́,/ Рождество́ Богоро́дичо спасло́ есть,/ тогда́ у́бо образуе́мое,/ ны́не же де́йствуемое,/ вселе́нную всю́ воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</emphasis>
                </p>
                <p>Глас твой, све́ту сраствори́вся, и Боже́ственными осия́н светлостьми́,/ тьму ересе́й, всему́дре, разори́/ и ко дню напра́ви Правосла́вия лю́ди, вопию́щия:/ Го́спода по́йте дела́ и превозноси́те Его́ во вся ве́ки.</p>
                <p>Красне́йший, я́ко трость, я́влься, язы́к твой, всему́дре,/ написа́ зако́н благода́тию,/ вся на дска́х ве́тхия погла́ждши о́бразы, Ипа́тие,/ те́мже тя я́ко му́дра кни́жника песносло́вим во вся ве́ки.</p>
                <p>Столп о́гнен Боже́ственный и к высоте́ Небе́сней взе́млемь,/ забра́ло непрекло́нное, стена́ неразори́ма,/ Це́ркве утвержде́ние, святи́телей степе́нь,/ му́чеников кра́сная ле́пота,/ чудоно́сный Ипа́тий да почте́н бу́дет.</p>
                <p>Ви́дети сподо́бился еси́, Его́же жела́л еси́,/ разре́шшимся и́стины въявле́нием и умышле́нием:/ еще́ бо дыха́ющи и те́плей кро́ви ка́плющи, к жела́нию после́днему, му́чениче, восте́кл еси́,/ с му́ченическими и преподо́бных ли́ки Боже́ственными лику́я во вся ве́ки.</p>
                <p>
                    <style>Богоро́дичен:</style> Мно́гими содержи́маго беда́ми и молво́ю греха́ бе́дствуемаго,/ к безво́лненному стремле́нию тишины́ Ду́ха, Богороди́тельнице Чи́стая, Влады́чице, мя ны́не наста́ви:/ приста́нище бо еси́ христиа́н,/ те́мже Тя пое́м во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Е́ва у́бо неду́гом преслуша́ния/ кля́тву всели́ла есть,/</emphasis>
                    <emphasis>Ты же, Де́во Богоро́дице,/ прозябе́нием чревоноше́ния/ ми́рови благослове́ние процвела́ еси́,/ тем Тя вси велича́ем.</emphasis>
                </p>
                <p>Я́ко ши́пок, я́ко крин свяще́нный сладково́нен, святи́телю,/ я́ко кипари́с, я́ко ми́ро Боже́ственно и благово́нно,/ ра́ка твоя́ благово́нствует чудесы́,/ злосмра́дныя неду́ги отгоня́щи, священному́чениче всече́стне.</p>
                <p>Собесе́дник яви́лся еси́ проро́ков,/ му́чеников же свяще́нных кро́вию уже́ до́бре сконча́вшихся,/ святы́х и преподо́бных равностоя́телен/ и всех пра́ведных соприча́стник, су́щих от ве́ка, досточу́дне.</p>
                <p>Па́мять твоя́ <style>Днесь</style> нам возсия́ светле́йши со́лнца,/ све́том невеще́ственным сердца́ на́ша просвеща́ющая,/ ве́рою тя в ней блажа́щих, Ипа́тие,/ и моле́бно восхваля́ющих тя.</p>
                <p>Све́том твои́м озари́ на́ша, Ипа́тие, помышле́ния,/ соверша́ющих твою́ па́мять Боже́ственную и светоно́сную,/ и изба́ви огня́, и му́ки, и вся́каго искуше́ния мольба́ми твои́ми/ благоче́стно тя блажа́щия.</p>
                <p>
                    <style>Богоро́дичен:</style> Возвы́си благода́ть твою́, Чи́стая,/ возвели́чи мольбу́ и приведи́ чи́ны А́нгельския, Влады́чице,/ апо́столов же и проро́ков ли́ки и вся пра́ведники с му́ченики,/ я́ко да спасе́мся, чту́щии Тя.</p>
                <p>
                    <style>Свети́лен:</style>
                </p>
                <p>Удиви́ся всяк ра́зум подвиго́м страда́ния твоего́, блаже́нне,/ ты бо в пло́ти сый, я́ко безпло́тен,/ многоразли́чныя му́ки терпя́ Христа́ ра́ди,/ царя́ нече́стие обличи́л еси́,/ сего́ ра́ди хвала́ми тя воспева́ем.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Живо́тнаго са́да Отра́сль многопло́дна процвете́ нам, и Хода́тай Небе́снаго весе́лия/ из чре́ва Твоего́, Пречи́стая, изсуша́ющаго сады́ безбо́жия/ из ко́рене, Богоневе́сто.</p>
                <p>
                    <style>На хвали́тех стихи́ры, глас 1.</style>
                </p>
                <p><style>Подо́бен:</style> Прехва́льнии:</p>
                <p>Я́ко дре́во плодови́то, му́дре,/ во дво́рех Бо́га на́шего насажде́н, Ипа́тие,/ и вся насади́л еси́ души́ Боже́ственными плоды́ по́двиг твои́х./ И ны́не к Бо́гу отше́л еси́,/ тем моли́ся дарова́ти душа́м на́шим/ мир и ве́лию ми́лость.</p>
                <p>До́бре возде́лав, му́дре,/ да́нный ти тала́нт,/ и в ра́дость вшел еси́ Го́спода своего́,/ и ны́не све́та наслажда́ешися,/ и, ра́дости присносу́щия исполня́яся,/ моли́ся дарова́ти душа́м на́шим/ мир и ве́лию ми́лость.</p>
                <p>Муче́ния кро́вию/ оде́жду свяще́нства своего́, му́чениче,/ све́тло украси́л еси́,/ и в Небе́сную Це́рковь сведе́н бысть,/ и, со А́нгелы всегда́ Христу́ Бо́гу предстоя́, му́дре,/ Его́же и ны́не моли́ дарова́ти душа́м на́шим/ мир и ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Благи́й ра́бе, ве́рне,/ и де́лателю виногра́да Христо́ва,/ ты тяготу́ дневну́ю поне́сл еси́,/ ты да́ннаго ти тала́нта испра́вил еси́,/ вни́ди в ра́дость Го́спода своего́, Ипа́тие,/ и проти́ву труду́ твоему́ мзду прия́л еси́,/ тем Небеса́ со А́нгелы ра́дуются на па́мять твою́,/ с ни́ми же и мы, просве́щшеся чудесы́ твои́ми,/ пра́зднество твое́ сотворя́юще,/ мо́лим тя, глаго́люще:/ ра́дуйся, чудотво́рче Ипа́тие,/ от кро́ве твоея́ источа́я/ быстрины́ спасе́ния Боже́ственнаго уче́ния,/ и обре́теся еретико́м стра́шен,/ и духо́м прогони́тель,/ тем предстоя́ со А́нгелы у Престо́ла, блаже́нне,/ моли́ся Христу́ Бо́гу о душа́х на́ших.</p>
                <p>
                    <style>И ны́не, Богоро́дичен: </style>Никто́же, притека́яй:</p>
                <p>
                     
                    <style>Славосло́вие вели́кое и отпу́ст.</style>
                </p>
                <p>
                    <strong>
                        <style>На Литурги́и:</style>
                    </strong>
                </p>
                <p>
                    <style>Блаже́нны кано́на, пе́сни 3-я и 6-я. Проки́мен: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что возда́м Го́сподеви: 
                    <style>Апо́стол ко Евре́ем, зача́ло 311, от полу́: </style>
                    Бра́тие, не о себе́ кто: Аллилу́ия, 
                    <style>глас 2: </style>
                    Свяще́нницы Твои́ облеку́тся в пра́вду,/ и преподо́бнии Твои́ возра́дуются. 
                    <style>Ева́нгелие от Иоа́нна, зача́ло 36. Прича́стен: </style>
                    В па́мять ве́чную:</p>
            </section>
        </section>
        <section>
            <title>
                <p>В 17-й день</p>
            </title>
            <section>
                <title>
                    <p>
                        <style>И́же во святы́х отца́ на́шего Григо́рия епи́скопа, Неокесари́йскаго чудотво́рца</style>
                    </p>
                </title>
                <p>
                    <style>На </style>Го́споди, воззва́х: 
                    <style>стихи́ры на 6, глас 8.</style></p>
                <p>
                    <style>Подо́бен:</style> Что вас нарече́м:</p>
                <p>Что тя нареку́, Григо́рие?/ Влады́ку, я́ко стра́сти покори́л еси́ уму́;/ де́лателя, я́ко пожа́л еси́ му́дрости плод,/ и Боже́ственнаго виде́ния сподобля́ема,/ и Богосло́вием Небе́сным оглаша́ема;/ священноде́теля свяще́ннейша и чудоде́лателя пречу́днаго./ Моли́ спасти́ся душа́м на́шим.</p>
                <p>Что тя ны́не нареку́, Григо́рие?/ Потреби́теля кре́пка безбо́жнаго злоче́стия,/ уставополо́жника благоче́стия и учи́теля му́драго;/ ми́ра же пода́теля непобе́дна,/ ра́тей разори́теля непобори́ма,/ в гора́х пребыва́юща и зря́ща, я́же во граде́х./ Моли́ спасти́ся душа́м на́шим.</p>
                <p>Что тя ны́не провозвеща́ю, преподо́бне?/ Подража́теля апо́столов, я́ко чуде́с самотво́рца,/ река́м запреща́юща призыва́нием Христо́вым/ и е́зеро братоуби́йственное изсуша́юща,/ собо́р Богобо́рный разоря́юща,/ христиа́нская составле́ния умножа́юща и просвеща́юща./ Моли́ спасти́ся душа́м на́шим.</p>
                <p>Что тя ны́не провозглашу́, преподо́бне?/ Путевожда́ заблу́ждших и неду́гующих врача́,/ пода́теля треб прося́щим оби́льна,/ гони́теля де́монов крепча́йша,/ поусти́теля<a type="note" xlink:href="#note143">143</a>
                    му́ченическаго по́двига,/ проро́чески светя́щася благода́тьми, достосла́вне./ Моли́ спасти́ся душа́м на́шим.</p>
                <p>
                    <style>Сла́ва, глас 6:</style>
                </p>
                <p>Во глубину́ виде́ния вшед,/ всему́дренне иера́рше Христо́в,/ Боже́ственное навы́кл еси́ Тро́ицы явле́ние,/ Ду́хом прови́дя неукло́нно Христа́ Бо́га на́шего,/ чуде́с бе́здну то́чиши нам,/ мо́крое вод естество́ в каменови́дное претвори́в/ и тре́бищника льсти премени́в мра́чныя,/ гони́тели увеща́л еси́ ве́ровати и́стине/ и столп благоче́стия доброде́телей яви́лся еси́ им,/ чудесы́ проро́к наре́клся еси́./ Тем мо́лим тя,/ не преста́й о нас Спа́са моли́ти,/ е́же спасти́ся душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Тридне́вен:</p>
                <p>Ви́дящи Тя распина́ема, Христе́,/ Тебе́ Ро́ждшая вопия́ше:/ что стра́нное, е́же ви́жу, та́инство, Сы́не Мой?/ Ка́ко на Дре́ве умира́еши, пло́тию пове́шен,/ Жи́зни Пода́телю?</p>
                <p>На стихо́вне стихи́ры, глас 5.</p>
                <p>
                    <style>Подо́бен:</style> Ра́дуйся:</p>
                <p>Ра́дуйся, священносло́вия я́ве свяще́нно очища́яся,/ столп Церко́вный, повеле́нием степе́нь,/ Учи́телева Боже́ственная пища́ль,/ ум Богому́дрый, гу́сли духо́вныя,/ па́стырь вели́кий Христа́, старе́йшаго Па́стыря,/ овча́ при́сное и а́гня кро́ткое,/ крин, излива́я повеле́ний во́ды и целе́ний струи́,/ священнотаи́бниче Григо́рие,/ при́сно моли́ся душа́м на́шим дарова́ти ве́лию ми́лость.</p>
                <p>
                    <style>Стих:</style> Уста́ моя́ возглаго́лют прему́дрость,/ и поуче́ния се́рдца моего́ ра́зум.</p>
                <p>Ра́дуйся, святи́телем добро́та,/ доброде́телей све́тлое оби́телище,/ мери́ло спасе́ния, свяще́ния пра́вило,/ река́, воды́ Боже́ственныя испо́лнь,/ от нея́же напая́ется подсо́лнечная вся/ на благопло́дие душе́вное и спасе́нное/ и ерети́ческая скверне́на отмыва́ется,/ челове́че Небе́сный, земны́й А́нгеле,/ уста́, зако́н Боже́ственный поучи́вся,/ Григо́рие, Христо́в насле́дниче,/ подаю́щаго бога́тно ве́лию ми́лость.</p>
                <p>
                    <style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
                <p>Ту́чами Боже́ственных моли́тв/ е́зеро изсуши́л еси́ иногда́, пря хода́тая/ и струю́ прозя́бшим жезло́м безчи́нно му́дре, наводня́я,/ взя́ся Бо́жиею благода́тию,/ тре́бища низложи́л еси́ бесо́вская, Григо́рие,/ неве́рную зи́му разори́л еси́/ те́плыми свои́ми к Бо́гу утеше́нии,/ чудесы́ извести́л еси́ ду́ши/ и приве́л еси́ Благоде́телеви всех,/ от Него́же досто́йную прия́т мзду,/ Его́же моли́ душа́м на́шим пода́ти ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Бо́дрость Бо́жия даде́ся тебе́, му́дре, по Дании́лу,/ я́коже бо о́ному со́ние,/ та́ко ве́ры та́инство откры́ся тебе́./ Те́мже моли́, преподо́бне о́тче,/ спасти́ся душа́м на́шим.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Тридне́вен:</p>
                <p>Всечи́стая, я́ко ви́де Тебе́, на Кресте́ пове́шена,/ пла́чущи, вопия́ше ма́терски:/ Сы́не Мой и Бо́же Мой,/ сладча́йшее Мое́ Ча́до,/ ка́ко терпи́ши страсть поно́сную?</p>
                <p>
                    <style>Тропа́рь, глас 8:</style>
                </p>
                <p>В моли́твах бо́дрствуя, чуде́с де́ланьми претерпева́я,/ тезоиме́ние стяжа́л еси́ исправле́ния;/ но моли́ся Хри́сту Бо́гу, о́тче Григо́рие,/ просвети́ти ду́ши на́ша,/ <style>да не когда</style>́ у́снем в смерть.</p>
                <p>
                    <style>Сла́ва, и ны́не, </style>
                </p>
                <p>
                    <style>Богоро́дичен или́ Крестобогоро́дичен.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>О́ба кано́на Окто́иха и свята́го на 6, его́же краегране́сие: </style>Чудоде́лателю Григо́рию похвалу́ тку. 
                    <style>Творе́ние Феофа́ново. Глас 8.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Колесницегони́теля фарао́ня погрузи́/ чудотворя́й иногда́</emphasis>
                    <emphasis>/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца, спасе́,/ песнь Бо́гови воспева́юща.</emphasis>
                </p>
                <p>Твои́х чуде́с во мне, Григо́рие,/ Боже́ственное де́йство све́тло, о́тче, и ны́не покажи́,/ из глубины́ избавля́я мя прегреше́ний, блаже́нне,/ и твое́ю просвеща́я све́тлостию,/ да досто́йно воспою́ тя.</p>
                <p>Я́ко опа́сный, и умоиме́телен<a type="note" xlink:href="#note144">144</a>
                    , и мудр/ души́ благоро́дное плотски́х сласте́й, блаже́нне, предсуди́л еси́,/ му́дрости догма́ты трудолю́бно собира́я,/ и́миже она́ пита́ется, Григо́рие, Бо́гу приближа́ющися.</p>
                <p>Целому́дрие сестру́ стяжа́в, я́ко споспе́шницу благу́ю,/ тя ви́дев, лю́тый змий, Григо́рие,/ на тя за́висть воздви́же,/ его́же посрами́л еси́, о́тче, долготерпе́нием,/ жену́, стра́стию объя́ту, исцели́в.</p>
                <p>На чужде́й стране́ жи́тельствуя, преподо́бне,/ всем че́стен ра́ди доброде́тели яви́лся еси́,/ благочести́в и Боголюби́в, чудоде́йства дар от Бо́га прие́м,/ и́мже позна́н был еси́, Богоглаго́ливе,/ просия́ в ми́ре, я́ко со́лнце.</p>
                <p>
                    <style>Богоро́дичен:</style> Из ко́рене, Чи́стая, ца́рскаго прозябла́ еси́/ и Царя́ Христа́, Бо́жие Сло́во, па́че ума́ и мы́сли/ воплоще́нно родила́ еси́ из чи́стых Твои́х крове́й,/ сугу́ба<a type="note" xlink:href="#note145">145</a>
                    естество́м су́ща и еди́нственна Ипоста́сию.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Утвержде́й в нача́ле Небеса́ ра́зумом/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́, Еди́не Человеколю́бче.</emphasis>
                </p>
                <p>Очи́стив твой ум страстна́го треволне́ния<a type="note" xlink:href="#note146">146</a>/ и любому́драго виде́ния испо́лнен,/ яви́лся еси́ благоле́пен, му́дрости оби́телище,/ и проро́чества да́ром обогати́лся еси́, Григо́рие.</p>
                <p>Богодохнове́нному списа́нию прибесе́довав, всеблаже́нне,/ и разли́чнаго жития́ ви́ды избра́в я́ве,/ еди́н доброде́тели о́браз в себе́, Богому́дре, утверди́л еси́, Григо́рие.</p>
                <p>Богоявле́нне навы́к Боже́ственным тайново́дством та́инство Богосло́вия,/ просвети́ нас Тро́ицу Единосу́щную, Единоесте́ственну же почита́ти,/ Несозда́нну и Соприсносу́щну.</p>
                <p>Бо́гом наста́влен, я́ко любо́вию Того́ взыска́в,/ Чи́стую и Богоро́дицу Мари́ю и сы́на гро́мова тайноучи́тели име́л еси́,/ Тро́ицы Све́ту тя, Богоглаго́ливе, науча́ющия.</p>
                <p>
                    <style>Богоро́дичен:</style> Жезл, прозя́бший Христа́, цвет нетле́ния/ и злату́ю кади́льницу, вси Тя ве́мы, Чи́стая,/ Боже́ственнаго существа́ нося́щу на объя́тиих, Отрокови́це, Угль, Богоблаже́нная.</p>
                <p>
                    <style>Седа́лен, глас 3.</style>
                </p>
                <p>
                    <style>Подо́бен:</style> Боже́ственныя ве́ры:</p>
                <p>Нов был еси́ Моисе́й де́лы,/ скрижа́ли ве́ры на горе́ та́инственнаго Богоявле́ния прии́м,/ законоположи́в лю́дем благоче́стие Тро́ичныя та́йны, Григо́рие./ Те́мже, вси ве́рнии, чтим па́мять твою́,/ прося́ще тобо́ю ве́лию ми́лость.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Боже́ственная ски́ния была́ еси́ Сло́ва,/ еди́на Пречи́стая Ма́ти Де́во,/ чистото́ю А́нгелы превозше́дшая;/ па́че всех мене́, персть бы́вша, оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
                <p>
                    <style>Крестобогоро́дичен:</style>
                </p>
                <p>Нескве́рная А́гница,/ Сло́ва нетле́нная Де́во Ма́ти,/ на Кресте́ зря́щи пове́шена из Нея́ безболе́зненно Прозя́бшаго,/ матероле́пно рыда́ющи, вопия́ше:/ увы́ Мне, Ча́до Мое́,/ ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/</emphasis>
                    <emphasis>не оста́вль не́дра О́тча,/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
                </p>
                <p>Зе́млю до́брую, о́тче Богому́дре, взора́в,/ сло́ва се́мя прие́м, во сто ева́нгельски многосугу́биши,/ еще́ и ны́не, Григо́рие, приводя́ уче́нии твои́ми Бо́гу песнопою́щия:/ си́ле Твое́й сла́ва, Человеколю́бче.</p>
                <p>Я́ко мо́лния, о́тче, возсия́в,/ житие́ твое́ де́монскую лесть отгна́,/ све́ту бо твоея́ доброде́тели о́ных тьма прикосну́тися не возмо́же./ Те́мже неоко́рос<a type="note" xlink:href="#note147">147</a>
                    душетле́нная льсти,/ валя́вся, я́коже ка́мень, све́тится.</p>
                <p>Мрак све́та Боже́ственнейшаго ви́дети сподо́бился еси́,/ зако́н же Богопи́санный, я́ко Моисе́й, о́тче, прие́м,/ Богосло́вия изве́стное навы́кл еси́:/ отсю́ду законополо́жник Христо́вы Це́ркве показа́лся еси́,/ Богому́дре Григо́рие.</p>
                <p>Ри́торскаго буесло́вия уклони́вся/ и сло́вом, о́тче, благода́ти озари́вся,/ апо́стольскую и́стинно власть на де́моны прия́т,/ твоея́ бо отбега́ет светя́щияся зари́ тьмы предста́тель, Григо́рие.</p>
                <p>
                    <style>Богоро́дичен:</style> Киво́т Тя издале́ча прообрази́, прие́мший зако́н Богопи́санный,/ во чре́ве Живонача́льное Сло́во заче́ншую несказа́нно, Всенепоро́чная,/ пита́ющаго бога́тно ду́ши вопию́щих:/ си́ле Твое́й сла́ва, Человеколю́бче.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
                </p>
                <p>Де́ланием твои́х слове́с олядене́вшая сердца́ угла́див,/ и Боже́ственное се́мя в ня, иера́рше, ввергл еси́,/ и плод многокла́сный Изба́вителю,/ спасе́ние ве́рных, Богоглаго́ливе, прине́сл еси́.</p>
                <p>Бо́жий предста́тель, ре́вностию распала́емь,/ пома́за тя Фе́дим не прише́дша, о́тче,/ Бо́гу вся́ческая ве́дящему благоче́стно упова́в/ и честно́му твоему́ житию́ наде́явся, Богоглаго́ливе Григо́рие.</p>
                <p>Струя́ми твои́х повеле́ний и́дольская разжже́ния угаси́л еси́/ и уче́ньми твои́ми ве́рныя утверди́л еси́, всему́дре,/ возше́д на го́ру, я́ко Самуи́л, виде́нии/ и, я́ко дуб, быв тве́рдостию.</p>
                <p>Святи́телю Богому́дре,/ твои́ми моли́твами лю́тых мя избавля́й,/ мои́х прегреше́ний рукописа́ние, о́тче, расто́ргни,/ я́ко свяще́нник сый, от Бо́га власть прии́м оставля́ти прегреше́ния.</p>
                <p>
                    <style>Богоро́дичен:</style> Украси́лася еси́, Де́во, де́вственными Твои́ми пречи́стыми добро́тами,/ и пе́рвыя Е́вы покры́ла еси́ студ злообра́зный,/ Христа́ ро́ждши, одея́ние безсме́ртия да́рующаго Тебе́ чту́щим.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                </p>
                <p>Е́зеро, чудоде́йствуя, братоуби́йственное изсуши́л еси́,/ и реки́ стремле́ния уста́вил еси́, всему́дре,/ жезл водрузи́в, и́же вскорени́ся а́бие/ и возрасте́ Боже́ственным манове́нием, Григо́рие.</p>
                <p>Ре́вность Бо́жия пояда́ше тя, всебога́те,/ не терпя бо зре́ти Бо́га досажда́ема,/ лю́ди суему́дренныя твои́ми моли́твами, Богоглаго́ливе, погуби́л еси́.</p>
                <p>Умертви́ся, восхоте́вый уничижи́ти тя окая́нный евре́ин злочести́вый,/ Бо́гу тя прославля́ющему, Богому́дре Григо́рие,/ Того́ догма́тов исполни́теля показу́я.</p>
                <p>
                    <style>Богоро́дичен:</style> На́йде Вседе́тельный на Тя Дух, Всенепоро́чная,/ и Сло́во Бо́жие в Тя всели́ся/ и плоть бысть неизрече́нно, пребы́в неизме́нен.</p>
                <p>
                    <style>Конда́к, глас 2.</style>
                </p>
                <p><style>Подо́бен: Вы́шних ища́:</style></p>
                <p>Чуде́с мно́гих прие́м де́йство,/ зна́меньми ужа́сными де́моны устраши́л еси́/ и неду́ги отгна́л еси́ челове́ческия, всему́дре Григо́рие,/ чудотво́рец же имену́ешися,/ зва́ние от дел прие́м.</p>
                <p>
                    <style>И́кос:</style>
                </p>
                <p>Отку́ду начну́ похвалы́ тка́ти, окая́нный,/ зря мно́гия и пречу́дныя ве́щи? А́ще от жития́ преподо́бнаго начну́,/ отню́д не возмогу́,/ вся́каго бо ума́ превосхо́дит житие́ его́ Боже́ственное./ А́ще от чуде́с,/ и в сем про́чее постыжду́ся,/ па́че песка́ бо су́ще,/ сего́ ра́ди нарече́ся чудотво́рец,/ зва́ние от дел прие́м.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Бо́жия снизхожде́ния/ огнь устыде́ся в Вавило́не иногда́,/ сего́ ра́ди о́троцы в пещи́ ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</emphasis>
                </p>
                <p>Отце́в похвала́ и учи́телей честносло́вие,/ свети́льник Це́ркве, благоче́стия столп неколе́бленный ты яви́лся еси́, Григо́рие, зовы́й:/ благослове́н Бог оте́ц на́ших.</p>
                <p>Возсия́в чудесы́, вселе́нную просвети́л еси́,/ сего́ ра́ди, Богому́дре, совоку́пльшеся, тебе́ блажи́м,/ твои́ми словесы́ пита́ющеся, Григо́рие, и пою́ще:/ благослове́н Бог оте́ц на́ших.</p>
                <p>Врачева́ния, всему́дре, немощны́м всем источи́л еси́,/ излия́ся бо благода́ть оби́льнейшая во устна́х твои́х чудоде́йственная,/ е́юже взыва́л еси́:/ благослове́н Бог оте́ц на́ших.</p>
                <p>
                    <style>Богоро́дичен:</style> Ны́не вся испо́лнишася све́та Боже́ственнаго Тобо́ю, Пречи́стая,/ Ты бо дверь яви́лася еси́,/ е́юже ми́ру Бог приобщи́ся,/ просвеща́я ве́рою зову́щия:/ благослове́н Бог оте́ц на́ших.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Седмери́цею пещь/ халде́йский</emphasis>
                    <emphasis>мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                </p>
                <p>Тобо́ю обогати́вшеся Тро́ицы сия́нием, Единосу́щныя и Честны́я, Григо́рие,/ твое́ ны́не торжество́ соверша́юще,/ благода́тию чудоде́йственною озари́тися про́сим, вопию́ще Влады́це:/ де́ти, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
                <p>Я́ко новоявле́нно зерца́ло, прие́м, всебога́те,/ сия́ния нача́льнаго Божества́,/ мир просвети́л еси́,/ лучи́ посыла́я све́та песнопе́сненно Правосла́вие пою́щим:/ де́ти, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
                <p>Бо́гом покрыва́емь, благоче́стия вина́<a type="note" xlink:href="#note148">148</a>
                    ,/ Богочести́вым соблю́лся еси́, всему́дре,/ в горе́ сокрыва́емь, я́ко законополо́жник ины́й Моисе́й,/ Соде́теля и Изба́вителя пе́ти науча́я:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
                <p>
                    <style>Богоро́дичен:</style> Све́та Незаходи́маго бы́ла еси́ оби́тель, Пречи́стая,/ де́вства добро́тами светя́щи и вся озаря́ющи,/ Богоро́дицу Тя и́стинную испове́дающия от души́ и вопию́щия:/ де́ти, благослови́те,/ свяще́нницы, воспо́йте,/ лю́дие, превозноси́те во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бысть простра́ннейшее Небе́с:/ тем Тя, Богоро́дицу,/ А́нгелов и челове́к чинонача́лия велича́ют.</emphasis>
                </p>
                <p>Изя́щнейшаго жи́тельства сия́я све́том,/ ны́не Све́ту вели́кому предстои́ши Богоде́ятельными чудоде́йствы,/ я́ко победи́тель венча́емь, преподо́бне,/ о́тче иера́рше, чудотво́рче Григо́рие Богому́дре,/ свети́ло Це́ркве, правосла́вных удобре́ние.</p>
                <p>Напра́вити моли́ твои́ми моли́твами церко́вное ны́не свяще́нство,/ избра́нное и освяще́нное, чудоде́лателю,/ и ве́рно ны́не па́мять твою́ соверша́ющим получи́ти Го́рняго Ца́рства/ и Боже́ственнаго весе́лия сподо́битися умоли́.</p>
                <p>Победи́в де́монския прило́ги,/ и плотско́е покори́в мудрова́ние,/ и архиере́й незло́бив и преподо́бен быв,/ пра́вды одея́нием облече́н, чудотво́рче,/ предстои́ши Престо́лу всех Царя́ со дерзнове́нием, всеблаже́нне.</p>
                <p>
                    <style>Богоро́дичен:</style> Яви́лася еси́, о Де́во, Ма́ти Бо́жия,/ па́че естества́ ро́ждши пло́тию Благо́е Сло́во,/ Его́же Оте́ц от се́рдца Своего́ отры́гну,/ пре́жде всех век я́ко Благ,/ Его́же ны́не и теле́с вы́шша разумева́ем,/ а́ще и в те́ло облече́ся.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Жены́, услы́шите:</p>
                <p>Чудесы́ возсия́л еси́, чудотво́рче Григо́рие,/ служи́теля и́дольскаго изба́вил еси́ от тли и пре́лести де́монския,/ ка́мень подви́гнув повеле́нием,/ е́зеро же изсуши́в, и реку́ уста́вил еси́./ Те́мже тя вси согла́сно похваля́ем, треблаже́нне.</p>
                <p>
                    <style>Богоро́дичен. Подо́бен то́йже:</style>
                </p>
                <p>Ра́дуйся, ве́рных похвало́;/ ра́дуйся, преподо́бных утвержде́ние;/ ра́дуйся, пра́ведных сла́во;/ ра́дуйся, све́те су́щих во тьме;/ ра́дуйся, хра́ме пресвяты́й;/ ра́дуйся, Бо́жий раю́;/ ра́дуйся, кля́твы разреше́ние, Благослове́нная Мари́е.</p>
                <p>
                    <style>На стихо́вне Окто́иха и свята́го стихи́ра, глас 4.</style>
                </p>
                <p>
                    <style>Стих:</style> Свяще́нницы Твои́ облеку́тся пра́вдою,/ и преподо́бнии Твои́ возра́дуются.</p>
                <p>Свяще́нства избра́ние от Бо́га прие́м/ и в Боже́ственную ри́зу свы́ше оде́явся,/ пре́жде неве́рствия сы́ны/ ча́да све́та и насле́дники показа́л еси́/ Бо́жия бо му́дрости благода́ти,/ излия́вшейся во устна́х твои́х,/ пресла́вных веще́й самоде́лателю Госпо́день, Григо́рие./ Тем и ны́не в па́мяти твое́й/ моли́ся Христу́ Бо́гу о душа́х на́ших.</p>
                <p>
                    <style>Сла́ва, глас 8:</style>
                </p>
                <p>Преслову́щаго в чудесе́х иера́рха и безду́шная стыдя́щеся,/ пресла́вно прелага́хуся:/ е́зеро бо и́зсше, бра́тию воумля́ющее,/ жезл же возраста́ше, реку́ обузда́ющи,/ ка́мень сло́вом преложи́ся,/ приводя́ неве́рныя к Бо́жию позна́нию,/ его́же ра́ди пода́ждь, Бо́же,/ душа́м на́шим ве́лию ми́лость.</p>
                <p>
                    <style>И </style>
                    <style>ны́не, Богоро́дичен или Крестобогоро́дичен.</style>
                </p>
                <p>
                    <style>Подо́бен:</style> О, пресла́внаго чудесе́!</p>
                <p>Что зри́мое виде́ние,/ е́же Мои́ми очесы́ ви́дится, о Влады́ко!/ Содержа́й всю тварь на Дре́во воздви́жен быв,/ и умира́еши, всем дая́й жизнь,/ Богоро́дица, пла́чущи, глаго́лаше/ егда́ узре́ на Кресте́ возноси́ма/ из Нея́ неизрече́нно возсия́вшаго/ Бо́га и Челове́ка.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны Окто́иха и свята́го, песнь 3-я. Проки́мен, глас 7: </style>Честна́ пред Го́сподем смерть преподо́бных Его́. 
                    <style>Стих:</style> 
                    Что возда́м Го́сподеви о всех, я́же воздаде́ ми? 
                    <style>Апо́стол к Кори́нфяном, зача́ло 151. </style>
                    Аллилу́ия, 
                    <style>глас 2: </style>
                    Свяще́нницы Твои́ облеку́тся пра́вдою, и преподо́бнии Твои́ возра́дуются. 
                    <style>Ева́нгелие от Матфе́я, зача́ло 34, от полу́. Прича́стен: </style>
                    В па́мять ве́чную:</p>
                <p>
                    <strong>Святитель Григорий Чудотворец, епископ Неокесарийский, </strong>от юности возлюбил Господа Иисуса Христа, Истинного Бога, и с помощью Его восходил от силы в силу, от добродетели к добродетели. Жизненный путь его был беспорочен, за что Господь возлюбил Григория и прославил благодатными дарами чудотворения и прозорливости.
                 </p>
                <p>Святитель Григорий родился в языческой семье в Неокесарии (на севере Малой Азии). Отец готовил его в риторы. Однако, занявшись изучением эллинской премудрости, святитель, по Промыслу Божию, вскоре нашел и истинную путеводную звезду — Евангельское учение и начал жить по заповедям Спасителя.</p>
                <p>Для завершения образования он решил ехать в Рим, но Промысл Божий направил его в Александрию — центр языческой и христианской учености. Там будущий святитель в течение восьми лет учился у знаменитейшего учителя — пресвитера Оригена, от которого и принял Крещение.</p>
                <p>В Александрии добродетелям святого Григория удивлялись даже старцы, видя его целомудрие, воздержание и нестяжательность. Сверстники — язычники решили оклеветать святого. Однажды, когда святой Григорий беседовал с учителями на площади, к нему подошла известная в городе блудница, наученная завистниками, и стала требовать платы за якобы совершенный с нею грех. Сначала святой Григорий кротко возразил ей, что она ошибается, принимая его за кого-то другого. Однако блудница не унималась. Тогда он попросил друга дать ей деньги. Как только блудница взяла в руки неправедную мзду, она тотчас же пала на землю в припадке беснования, а затем созналась в обмане. Святой Григорий совершил над ней молитву, и бес оставил ее.</p>
                <p>Вернувшись на родину, святой удалился в пустыню. Полюбив пустынножительство, он хотел остаться в уединении до конца своих дней, однако Господь судил иначе. Его ожидала епископская хиротония. Посвящение же святого было необычным.</p>
                <p>Епископ каппадокийского города Амасии, Федим, узнав о высокой подвижнической жизни святого Григория, решил поставить его епископом Неокесарийским. Провидя духом желание архипастыря, святой стал скрываться от посланцев епископа, которым было поручено разыскать его. Тогда епископ Федим рукоположил святого во епископа Неокесарийского заочно, прося Господа, чтобы Он Сам совершил хиротонию.</p>
                <p>Святой Григорий воспринял такое чрезвычайное событие как проявление воли Божией и повиновался. Этот эпизод из жизни святого Григория описал святитель Григорий Нисский (память 10 января). Он же сообщает, что епископский сан святой Григорий Неокесарийский воспринял только после совершения над ним всех положенных священнодействий.</p>
                <p>Перед хиротонией, на которой нужно было произнести Исповедание веры, святой Григорий горячо и усердно молился, прося Бога и Божию Матерь открыть ему истинный образ поклонения Пресвятой Троице. Во время молитвы ему явилась Пречистая Дева Мария, сияющая, как солнце, с апостолом Иоанном Богословом, облеченным в архиерейские одежды. По повелению Богородицы, апостол Иоанн научил святого, как достойно и праведно следует исповедовать тайну Пресвятой Троицы, и святой Григорий записал слова откровения:</p>
                <p>«Един Бог, Отец Слова Живого, Премудрости Ипостасной, Силы и Образа Вечного, Совершенный Родитель Совершенного, Отец Сына Единородного. Един Господь, Единый от Единого, Бог от Бога, Образ и Изображение Божества, Слово действенное, Премудрость, объемлющая состав всего существующего, и творческая Сила всей твари, Истинный Сын Истинного Отца, Невидимый, Нетленный, Бессмертный и Присносущный Сын Невидимого, Нетленного и Присносущного Отца. И Един Дух Святый, Который имеет Существо от Отца и явлен людям чрез Сына, Совершенный Образ Совершенного Сына, Жизнь, Причина всего живого, Источник Святый, Святыня, подающая освящение, в Котором открывает Себя Бог Отец, Иже над всеми и во всём, и Бог Сын, Иже чрез всех, Троица совершенная, славою, вечностью и царством, неразделяемая и неотчуждаемая. Итак, в Троице нет ничего сотворенного, или служебного, или привнесенного, как бы прежде не бывшего, а впоследствии привзошедшего. Итак, ни в чем у Сына не было недостатка пред Отцем и у Святого Духа пред Сыном, но непременна и неизменна есть всегда та же Троица».</p>
                <p>Символ веры, записанный святителем Григорием Неокесарийским, — великое Божественное откровение в истории Церкви. На нем основано учение о Святой Троице в Православном Богословии. В последующем оно было раскрыто святыми отцами Василием Великим, Григорием Богословом, Григорием Нисским. Пятый Вселенский Собор (553 г.) одобрил этот Символ, считая значение его непреходящим для Православия.</p>
                <p>Чудесным было вступление святого епископа в Неокесарию, пребывавшую во тьме идолопоклонства, где было только 17 христиан. Еще по дороге из Амасии святитель изгнал бесов из языческого храма. Жрец капища, став свидетелем еще одного чуда — по молитве святителя Григория громадный камень сдвинулся и переместился на указанное место, — обратился ко Христу и оповестил неокесарийцев о чудесах святителя. И языческий город вышел навстречу святому Григорию, почтив его и тем предзнаменуя свое обращение ко Христу.</p>
                <p>Множества людей, целыми семьями, собирались вокруг святителя слушать его учение и становились свидетелями дивных знамений и откровений.</p>
                <p>Святитель изгонял бесов, исцелял всякий недуг, предсказал и остановил страшную моровую язву, поразившую горожан за нечестие; иссушил озеро, явившееся причиной раздора родных братьев (чтобы «не иссякла братняя любовь»); остановил разлив реки Ликос, затоплявшей селения, поля и сады; передвинул гору, чтобы освободить место для строительства храма.</p>
                <p>Жители города Команы, услышав о чудесах святителя, просили его поставить им достойного епископа. Через несколько дней святитель Григорий, к удивлению, всех избрал угольщика Александра, оказавшегося поистине сокровенным сокровищем. Святитель Александр (память 12 августа) был украшением Церкви и увенчал свое достойное служение мученической кончиной.</p>
                <p>Когда началось гонение на христиан при императоре Декии (249—251), святитель Григорий увел свою паству на отдаленную гору. Один язычник, знавший местопребывание христиан, указал его гонителям. Воины окружили гору. Святитель вышел на открытое место, поднял руки к небу, и, повелев своему диакону поступить так же, начал молиться. Воины обыскали всю гору, прошли несколько раз мимо молящихся и, не увидев их, вернулись назад. Они рассказали в городе, что на этой горе спрятаться негде: там никого нет, стоят лишь два дерева недалеко друг от друга. Доносчик был потрясен чудом, раскаялся и стал ревностным христианином.</p>
                <p>Святителю Григорию было дано духом видеть кончину мученика Троадия (память 2 марта) в Неокесарии, о чем он сообщил скрывавшемуся с ним диакону. Диакон, желая убедиться в этом, решил отправиться в город. В пути диакон подвергся нападению бесов и смог добраться до города только благодаря молитвенному заступничеству святителя. Об этом ему было явно засвидетельствовано побежденным врагом. Убедившись в истинности видения святителя Григория, диакон благополучно вернулся.</p>
                <p>После прекращения гонений святитель Григорий пришел в Неокесарию. По его благословению были установлены церковные праздники в честь мучеников, пострадавших за Христа.</p>
                <p>На закате дней своих святитель Григорий вместе с братом — святителем Афинодором, епископом Понта, присутствовал на Антиохийском Соборе (264 г.), осудившем ересь Павла Самосатского. На Соборе святитель Григорий занимал первенствующее место.</p>
                <p>При блаженной кончине своей (†ок. 266—270) святитель Григорий спросил, сколько еще неверующих осталось в Неокесарии. Ему ответили: семнадцать человек. «Когда я пришел на епископство, я столько же нашел христиан,— промолвил святитель,— ныне же весь город Христов». С этими словами святой угодник Божий предал душу свою Господу.</p>
            </section>
            <section>
                <title>
                    <p>В то́йже день 
                        <style>Преподо́бнаго отца́ на́шего Ни́кона, игу́мена честны́я оби́тели</style>
                        <style>Живонача́льныя Тро́ицы, ученика́ Се́ргия чудотво́рца</style></p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>На</style> Го́споди, воззва́х: 
                    <style>стихи́ры на 4, глас 1.</style></p>
                <p><style>Подо́бен:</style> Всехва́льнии му́ченицы:</p>
                <p>О́тче преподо́бне Ни́коне,/ от ю́ности твоему́ Влады́це подо́бяся,/ ди́вно житие́ проше́л еси́,/ о́браз всем доброде́тели собо́ю показу́я,/ человеколю́бия Бо́жия благода́ти пучи́ну в себе́ име́я./ Те́мже моли́ся/ дарова́ти душа́м на́шим мир и ве́лию ми́лость.</p>
                <p>О́тче преблаже́нне Ни́коне,/ кто по́двиги и страда́ния твои́ пове́сть,/ я́же подъя́л еси́, Христу́ после́дуя?/ Не дал бо еси́ сна твои́м очесе́м,/ ни ве́ждом дрема́ния,/ и́миже ду́шу твою́ от страсте́й свободи́л еси́,/ слеза́ми непреста́нными очища́я,/ и ны́не моли́ся/ дарова́ти душа́м на́шим мир и ве́лию ми́лость.</p>
                <p>О́тче преподо́бне Ни́коне,/ чистоту́ теле́сную и душе́вное умиле́ние/ от ю́ности твоея́ сохрани́л еси́/ и очи́ма Бо́га зре́ти сподо́бился еси́,/ Тому́ еди́ному служа́ стра́хом и тре́петом,/ наста́вник был еси́ твоему́ стаду./ Те́мже моли́ся/ дарова́ти душа́м на́шим мир и ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Прииди́те, мона́хов мно́жество, <style>Днесь</style>,/ духо́вно возвесели́мся в наро́читом пра́зднице,/ и́бо пресве́тлая па́мять отца́ на́шего наста́,/ в ню́же, соше́дшеся, согла́сно воспое́м, глаго́люще:/ ра́дуйся, Ни́коне, пресла́вне,/ Небе́сный челове́че, и земны́й А́нгеле,/ и Ду́ха Свята́го оби́телище;/ ра́дуйся, ве́рным похвала́ и утвержде́ние/ и всея́ Росси́йския земли́ пресве́тлый свети́льниче;/ ра́дуйся, я́ко Тро́ице предстоя́ со А́нгелы,/ Ю́же непреста́нно моли́/ дарова́ти душа́м на́шим мир и ве́лию ми́лость.</p>
                <p><style>И ны́не, Богоро́дичен.</style></p>
                <p>
                    <style>На стихо́вне стихи́ры, глас 2.</style>
                </p>
                <p><style>Подо́бен:</style> До́ме Евфра́фов:</p>
                <p>Дом Свята́го Ду́ха был еси́, преподо́бне,/ зе́льным поще́нием, я́ко благово́нными арома́ты,/ напая́я ду́шу твою́.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Дрема́ния не дал еси́ очесе́м твои́м, преподо́бне,/ до́ндеже ду́шу от страсте́й свободи́л еси́/ и возме́здие обре́л еси́, со А́нгелы водворе́ние.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Боже́ственным жела́нием уязви́вся, преподо́бне,/ житие́ непоро́чно проходя́,/ до́ндеже дости́гл еси́ Ца́рскаго Престо́ла.</p>
                <p>
                    <style>Сла́ва, глас 8:</style>
                </p>
                <p>Имя́ше Боже́ственная твоя́ душа́ и непоро́чная/ Ду́ха Пресвята́го исполне́ние,/ о́тче преподо́бне Ни́коне./ От ю́ности нося́ соверше́н смысл,/ любо́вию Христо́вою разгара́яся,/ Тому́ после́довал еси́./ Держа́вно над страстьми́ воцари́лся еси́,/ ко́зни де́монския, низло́ж, пове́ргл еси́,/ по́двиг тече́ния твоего́ соверши́л еси́./ И ны́не во Све́те невече́рнем водворя́яся/ и Тро́ице со А́нгелы предстоя́,/ моли́ изба́витися ста́ду твоему́/ от ви́димых и неви́димых враг/ и спасти́ ду́ши на́ша.</p>
                <p>
                    <style>И ны́не, Богоро́дичен.</style>
                </p>
                <p>
                    <style>Тропа́рь, глас 1: </style>Послуша́ния до́брый рачи́тель быв: 
                    <style>(</style>
                    <emphasis>
                        <style>зри день сей ни́же</style></emphasis>
                    <style>).</style>
                </p>
                <p>
                    <style>Сла́ва, и ны́не, Богоро́дичен воскре́сен.</style>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>На </style>Го́споди, воззва́х: 
                    <style>стихи́ры на 8, глас 6.</style></p>
                <p>
                    <style>Подо́бен:</style> Все отло́жше:</p>
                <p>Весь от ю́ности Го́споду возложи́лся еси́,/ Ни́коне преподо́бне,/ земну́ю красоту́ и сла́ву в ничто́же вмени́в,/ Христа́ еди́наго возлюби́л еси́,/ и, Того́ крест на ра́мена взем,/ Боже́ственне вооружи́вся,/ Ла́вры вели́каго Се́ргия дости́гл еси́,/ и от него́ посыла́емь быва́еши/ к духо́вному настоя́телю Афана́сию,/ и та́мо жела́емых тобо́ю от него́ сподобля́ешися./ И ны́не на Небесе́х со А́нгелы Тро́ице предстоя́./ Ни́коне о́тче наш,/ моли́ спасти́ся душа́м на́шим.</p>
                <p>Стра́шное Христо́во прише́ствие/ в се́рдцы твое́м прии́м, Ни́коне преподо́бне,/ разу́мно мимотеку́щих жития́ уступи́л еси́/ и, сла́ву маловре́менную презре́в,/ молча́ние восприя́л еси́:/ на земли́ бо му́жески подвиза́лся еси́/ и плоть потща́лся еси́ покори́ти ду́ху,/ ду́шу же и ум от страсте́й очи́стив,/ ревнова́л житию́ вели́каго Се́ргия./ С ни́мже ны́не на Небесе́х Престо́лу Влады́ки всех предстои́ши,/ со дерзнове́нием моля́ся о душа́х на́ших.</p>
                <p>Преподо́бне о́тче Ни́коне,/ измла́да возлюби́в добро́ту Влады́чню/ и к Тому́ жела́ние невозвра́тно име́я,/ оте́чество и род оста́вил еси́;/ бога́тство и сла́ву возненави́дев,/ Христу́ еди́ному после́довал еси́;/ равноа́нгельно во оби́тели Пресвяты́я Тро́ицы пожи́в,/ огра́ду мона́шествующим созда́л еси́./ И ны́не на Небесе́х со А́нгелы Тро́ице предстои́ши,/ Ни́коне преподо́бне,/ со дерзнове́нием моля́ся о душа́х на́ших.</p>
                <p>И́ны стихи́ры, глас 4.</p>
                <p>
                    <style>Подо́бен:</style> Зва́нный свы́ше:</p>
                <p>Егда́ Боже́ственное раче́ние на́йде на тя, блаже́нне Ни́коне,/ тогда́, мирска́я мудрова́ния дале́че отри́нув,/ к Боже́ственному Се́ргию прите́кл еси́,/ и от него́ наставля́емь,/ посыла́ешися в монасты́рь, Высо́кое  нарица́емо,/ к того́ ученику́ Афана́сию;/ и та́мо о́браза мона́шескаго и свяще́нства сподобля́ешися,/ мно́гим доброде́тели о́браз быв./ Те́мже мо́лим тя:/ моли́, преподо́бне, спасти́ и просвети́ти ду́ши на́ша.</p>
                <p>Судо́м Бо́жиим и повеле́нием вели́каго/ па́ки ко отцу́ и па́стырю в монасты́рь прихо́диши/ и от него́ с вели́кою любо́вию, о́тче, прие́млешися./ Отону́дуже и по преставле́нии духо́внаго твоего́ отца́/ па́стырь от него́ поставля́ешися тоя́же оби́тели,/ иде́же це́рковь прекра́сну в сла́ву Святы́я Тро́ицы,/ преподо́бне Ни́коне, воздви́гл еси́,/ Ю́же непреста́нно о всех чту́щих тя моли́/ спасти́ и просвети́ти ду́ши на́ша.</p>
                <p>Егда́ Боже́ственное наи́тие на́йде на тя, преподо́бне,/ тогда́ мирска́я возненави́дел еси́,/ и Христу́ прихо́диши,/ и, Того́ яре́м взем,/ по стопа́м блаже́ннаго Се́ргия изво́лил еси́ ходи́ти,/ иде́же о́браз мно́гим доброде́тели быв/ и мно́гим воздержа́нием и моли́твами/ подо́бник твоему́ отцу́ во всем./ Те́мже мо́лим тя,/ моли́ся, преподо́бне, спасти́ и просвети́ти ду́ши на́ша.</p>
                <p>
                    <style>Сла́ва, глас 2:</style>
                </p>
                <p>Жела́нием бу́дущих, преподо́бне,/ доброде́тельно пожи́л еси́,/ чистото́ю душе́вною спаси́тельныя пути́ проше́л еси́/ и го́рдаго змия воздержа́нием уби́л еси́,/ Небе́сная же во́инства удиви́л еси́ терпе́нием твои́м,/ чи́стое прия́телище Ду́ха Пресвята́го, о́тче, был еси́./ И сего́ ра́ди от Вседе́тельныя Десни́цы венча́лся еси́/ и чуде́с дарова́ний от Него́ сподо́бился еси́:/ моли́ спасти́ся душа́м на́шим.</p>
                <p>
                    <style>И ны́не, Богоро́дичен воскре́сен.</style>
                </p>
                <p>
                    <style>Вход. Проки́мен дне.</style>
                </p>
                <p>
                    <style>Чте́ния 3 (</style>
                    <emphasis>
                        <style>зри Мине́ю ноября́ 23-й день</style>
                    </emphasis>
                    <style>)</style>
                </p>
                <p>
                    <style>На лити́и стихи́ры, глас 1:</style>
                </p>
                <p><style>Днесь</style> ликовству́ет ра́достно Боже́ственная и вели́кая Ла́вра/ и хва́лится твои́ми Богоуго́дными дея́нии,/ име́ющи твоя́ святы́я мо́щи, блаже́нне Ни́коне,/ от ни́хже святы́ню почерпа́ем оби́льно:/ подаю́т бо здра́вие/ с ве́рою притека́ющим к честне́й твое́й ра́це./ Те́мже, просве́щшеся тобо́ю, глаго́лем:/ сподо́би и нас сла́вы Небе́сныя Христо́вы, блаже́нне,/ и твое́ ста́до сохраня́й/ и спаси́ ду́ши на́ша.</p>
                <p>
                    <style>Глас 2:</style>
                </p>
                <p>Па́мять твоя́ во век пребыва́ет,/ преподо́бне о́тче Ни́коне,/ и кро́тость се́рдца твоего́, уго́дниче Христо́в блаже́нне, просия́/ па́че со́лнечнаго сия́ния,/ озаря́ющи ве́рных сердца́,/ и́бо вои́стинну честна́я ра́ка Боже́ственных моще́й твои́х,/ я́ко труба́, велегла́сно свиде́тельствует,/ благоуха́ющи благода́тию Пресвята́го Ду́ха,/ и прогоня́ющи мрак грехо́вный,/ и нас науча́ющи багодари́ти и сла́вити Бо́га,/ тебе́ просла́вльшаго.</p>
                <p>Ве́лия сла́ва жития́ твоего́, о́тче наш Ни́коне,/ вся, я́же земна́я, оста́вив,/ еди́наго Христа́ возлюби́л еси́/ и, Тому́ служа́ чи́стою со́вестию,/ на земли́ А́нгельски пожи́л еси́,/ де́монская выше́ния<a type="note" xlink:href="#note149">149</a>
                    разори́л еси́,/ возше́д на высоту́ Небе́сную:/ блаже́н еси́, я́ко та́ко Христу́ рабо́тав./ Те́мже и мы, тобо́ю путь жи́зни позна́вше,/ тя непреста́нно ублажа́ем.</p>
                <p>
                    <style>Сла́ва, глас 2:</style>
                </p>
                <p>Преподо́бне и Богоблаже́нне о́тче наш Ни́коне,/ град живу́щий Бо́жий,/ вы́ше ра́зума благи́х восприя́л еси́ жела́ния./ А́нгельское житие́ соверши́в,/ и ны́не на Небесе́х водворя́ешися,/ испе́рва подо́бну добро́ту о́браза сохрани́в/ и на подо́бствие, я́коже мо́щно,/ восхо́д безпа́костно обре́т,/ и, Бо́гу со дерзнове́нием предстоя́,/ зерца́лом разу́мным чи́сто зри́ши Святу́ю Тро́ицу;/ за чту́щия тя ве́рою и любо́вию помоли́ся,/ о́тче наш Ни́коне.</p>
                <p>
                    <style>И ны́не, Богоро́дичен воскре́сен.</style>
                </p>
                <p>
                    <style>На стихо́вне стихи́ры, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>От ю́ности оте́ческому житию́ поревнова́в во всем, преподо́бне,/ те́мже оста́вил еси́ вся, я́же в ми́ре, жите́йская мудрова́ния,/ моля́ о нас Человеколю́бца.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Послуша́ния от се́рдца жела́я, му́дре,/ ми́ра и су́щих в нем жите́йских отре́клся еси́./ И сего́ ра́ди в вы́шних со А́нгелы Христу́ предстои́ши,/ о всех моля́ся.</p>
                <p>
                    <style>Стих:</style> Что возда́м Го́сподеви о всех,/ я́же воздаде́ ми?</p>
                <p>А́ще и юн те́лом, преподо́бне Ни́коне,/ но многоле́тных житие́м превозше́л еси́,/ все плотско́е мудрова́ние отсе́к,/ преподо́бному послуша́нию повину́лся еси́.</p>
                <p>
                    <style>Сла́ва, глас 8. Самогла́сен:</style>
                </p>
                <p>Помышля́я о́но житие́ и век пребыва́ющий,/ век сей, я́ко маловре́менен, оста́вил еси́/ и потща́лся еси́ тле́ющими нетле́нная стяжа́ти:/ отону́дуже и те́ло порабо́тил еси́ ду́ху,/ да Христа́ еди́наго приобря́щеши./ Его́же моли́ спасти́ся всем,/ любо́вию свяще́нную па́мять твою́/ в пе́снех при́сно почита́ющим.</p>
                <p>
                    <style>И ны́не, Богоро́дичен.</style>
                </p>
                <p>
                    <style>Тропа́рь, глас 1:</style>
                </p>
                <p>Послуша́ния до́брый рачи́тель быв,/ преподо́бне Ни́коне приснопа́мятне,/ Це́рковь бо прекра́сну Святы́я Тро́ицы/ в похвалу́ отцу́ твоему́ воздви́гл еси́./ Те́мже и мы, ча́да твоя́, любо́вию вопие́м ти:/ сла́ва Да́вшему ти кре́пость,/ сла́ва Венча́вшему тя,/ сла́ва Де́йствующему тобо́ю всем исцеле́ния.</p>
                <p>
                    <style>Сла́ва, ин Тропа́рь, о́бщий, преподо́бным Се́ргию и Ни́кону Ра́донежским, глас 8:</style>
                </p>
                <p>Я́ко трисве́тлаго со́лнца светоза́рныя зве́зды,/ Тро́йческим све́том озаря́ета сердца́ ве́рных,/ сосу́ды Све́та Пресвяты́я Тро́ицы я́вльшеся,/ и преди́вным ва́шим житие́м и́ноком бы́сте тве́рдии зако́ноположи́телие,/ и це́рквам благоле́пие, и благове́рным, и святи́телем, и всем лю́дем,/ вся бо де́монския скве́рны отгна́вше отсю́ду/ ва́шими чи́стыми уче́нии и де́лы,/ до́бре упасо́сте ста́до, со́бранное ва́ми,/ но и ны́не мо́лим вас: посеща́йте чад свои́х,/ я́ко иму́щие дерзнове́ние ко Святе́й Тро́ице,/ Богому́дре, Се́ргие с чу́дным ученико́м свои́м Ни́коном,/ и моли́те Христа́ Бо́га да спасе́т ду́ши на́ша.</p>
                <p>
                    <style>И ны́не, Богоро́дичен воскре́сен по гла́су.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь</style>
                    <style>свята́го два́жды.</style></p>
                <p>Сла́ва, и ны́не, Богоро́дичен.</p>
                <p>
                    <style>По 1-м стихосло́вии седа́лен, глас 4.</style>
                </p>
                <p>
                    <style>Подо́бен:</style> Яви́лся еси́ <style>Днесь</style>:</p>
                <p>Век, и́же на земли́, я́ко преходя́щий, возненави́дев, блаже́нне,/ и век он, я́ко непреходя́щий, от се́рдца возлюби́в,/ ему́же и насле́дник яви́лся еси́./ О всех нас Христа́ моли́, при́сно в пе́снех, преподо́бне,/ твою́ па́мять почита́ющих.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Обнови́ла еси́, Чи́стая, Боже́ственным Рождество́м Твои́м/ истле́вшее во страсте́х земноро́дных ме́ртвенное существо́/ и воздви́гла еси́ вся от сме́рти к жи́зни нетле́ния./ Те́мже Тя по до́лгу блажи́м вси, Де́во препросла́вленная,/ я́коже прорекла́ еси́.</p>
                <p>
                    <style>По 2-м стихосло́вии седа́лен, глас 2.</style>
                </p>
                <p><style>Подо́бен:</style> Милосе́рдия су́щи:</p>
                <p>Мона́шеское житие́ от се́рдца, преподо́бне, возлюби́в,/ и сего́ ра́ди мир и я́же в ми́ре возненави́дев, блаже́нне Ни́коне,/ духо́вному твоему́ отцу́ послуша́нием и́скренним вда́лся еси́./ С ни́мже Го́споду моли́ся спасти́ся всем нам.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Милосе́рдия су́щи исто́чник,/ ми́лости сподо́би нас, Богоро́дице,/ при́зри на лю́ди согреши́вшия,/ яви́ я́ко при́сно си́лу Твою́,/ на Тя бо упова́юще, ра́дуйся, вопие́м Ти,/ я́коже иногда́ Гаврии́л, Безпло́тный Архистрати́г.</p>
                <p>
                    <style>По полиеле́и седа́лен, глас 8.</style>
                </p>
                <p><style>Подо́бен:</style> Прему́дрости:</p>
                <p>Му́дрости измла́да подо́бию навы́к/ и сего́ ра́ди вся, я́же в ми́ре, возненави́дев, преподо́бне,/ Христа́ еди́наго возлюби́л еси́./ Отону́дуже духо́вному твоему́ отцу́ всеконе́чно послуша́нию вда́лся еси́,/ от него́же тоя́же оби́тели па́стырь пресла́вно устроя́ешися,/ и мно́гим в доброде́тели о́браз быв:/ с ни́мже моли́ся Го́споду, Ни́коне преподо́бне,/ грехо́в оставле́ние дарова́ти чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Я́ко Де́ву и еди́ну в жена́х, Тя, без се́мене ро́ждшую Бо́га пло́тию,/ вси ублажа́ем, ро́ди челове́честии:/ огнь бо всели́ся в Тя Божества́/ и, я́ко младе́нца, дои́ши Зижди́теля и Го́спода./ Тем, А́нгельский и челове́ческий род, досто́йно сла́вим пресвято́е Рождество́ Твое́/ и согла́сно вопие́м Ти:/ моли́ Христа́ Бо́га согреше́ний оставле́ние дарова́ти/ покланя́ющимся ве́рою пресвято́му Рождеству́ Твоему́.</p>
                <p>
                    <style>Та́же степе́нна, 1-й антифо́н 4-го гла́са. Проки́мен: </style>Честна́ пред Го́сподем смерть преподо́бных Его́. 
                    <style>Стих:</style> 
                    Что возда́м Го́сподеви о всех, я́же воздаде́ ми? Вся́кое дыха́ние: 
                    <style>Ева́нгелие от Матфе́я, зача́ло 43.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>От ю́ности, преподо́бне, изво́лил еси́ Бо́гу рабо́тати,/ тогда́ духо́вное раче́ние распали́ ду́шу твою́,/ и, вско́ре роди́тели оста́вив,/ вели́каго отца́ дости́гл еси́./ Он же, ви́дев твое́ душе́вное жела́ние,/ вма́ле искуше́ние налага́ет/ да тя сотвори́т тепле́йша рачи́теля;/ ты же смире́ние показу́еши,/ рече́ннаго отце́м достиза́еши/ и от него́ навы́кл еси́ доброде́телем,/ ко отцу́ па́ки возвраща́ешися/ и па́стырь поставля́ешися./ И ны́не, преблаже́нне Ни́коне,/ предстоя́ Престо́лу всех Цари́,/ испроси́ мир ми́ру, и Це́ркве Росси́йстей утвержде́ние,/ и спасе́ние душа́м на́шим.</p>
                <p>
                    <style>Кано́н Богоро́дицы со ирмосо́м на 6, и преподо́бнаго кано́н на 8. Творе́ние Пахо́мия иеромона́ха, и́же от Святы́я Горы́, его́же краегране́сие: </style>Похвалу́ блаже́нному Ни́кону тку́. 
                    <style>Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
                </p>
                <p>Прему́дростию ра́зума украша́емь, преподо́бне Ни́коне,/ весь Христу́ порабо́тился еси́, к Нему́ жела́ние твое́ име́я,/ Его́же моли́ спасти́ от бед пою́щия тя.</p>
                <p>О всех Христа́ моли́, преподо́бне Ни́коне, па́мять твою́ любо́вию пою́щих,/ изба́витися ве́чнаго муче́ния,/ да тебе́ вси, я́ко те́пла предста́теля, пе́сньми велича́ем.</p>
                <p>Христу́ весь порабо́тився, преподо́бне Ни́коне,/ и к Нему́ все жела́ние име́я,/ и Того́ ра́ди любве́ ми́ра с жела́ньми его́ отре́кся./ Сего́ ра́ди тя вси пе́сньми ублажа́ем, Ни́коне всеблаже́нне.</p>
                <p>Все твое́ жела́ние к Богу́ му́жески впери́в, в Вы́шних селе́ние сотвори́л еси́ пресла́вно./ Те́мже тя пе́сньми, блаже́нне Ни́коне, почита́ем.</p>
                <p>А́ще и дале́че житие́м,/ но близ ве́рою и любо́вию духо́внаго твоего́ настоя́теля,/ и с ним вку́пе пресла́вно чудеса́ твори́ши,/ вку́пе же и Бо́гу предстоите́, о всех нас моля́щеся.</p>
                <p>
                    <style>Богоро́дичен:</style> Му́дрости прему́дростныя прия́телище была́ еси́, Пренепоро́чная,/ Свой бо храм от Твои́х пречи́стых крове́й, Чи́стая,/ созда́ти благоизво́ли на спасе́ние на́ше.</p>
                <p>
                    <style>Катава́сия:</style>
                    <emphasis>Отве́рзу уста́ моя́:</emphasis>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия, духо́вно утверди́/ в Боже́ственней Твое́й сла́ве/ венце́в сла́вы сподо́би.</p>
                <p>Лю́ди вся, тебе́ ве́дущия/ и заступле́ния твоего́ ча́ющия, не пре́зри, о́тче,/ но, ели́ко мо́щно, предста́тельствуй,/ всем поле́зная прося́ моли́твами твои́ми.</p>
                <p>Упова́ние име́л еси́, блаже́нне Ни́коне, и прибе́жище всех Бо́га,/ Того́ моли́, мо́лим тя, о нас,/ любо́вию воспева́ющих тя, приснопа́мятне.</p>
                <p>Боже́ственным жела́нием, преподо́бне Ни́коне, разжига́емь,/ мирску́ю красоту́ преоби́дел еси́, мона́шеское житие́ возлюби́в./ Те́мже был еси́ преподо́бным единожи́тель и пра́ведным.</p>
                <p>
                    <style>Богоро́дичен:</style> Исцеле́ний Тя исто́чник, в Твою́ утро́бу вшед, показа́,/ Ма́ти Бо́жия Пречи́стая,/ мою́ у́бо ду́шу исцели́.</p>
                <p>
                    <style>Ин конда́к, о́бщий, преподо́бным Се́ргию и Ни́кону Ра́донежским, глас 8.</style>
                </p>
                <p>
                    <style>Подо́бен:</style> Взбра́нной:</p>
                <p>В по́стницех приобщи́вшеся Вели́кому Анто́нию/ и Евфи́мию Иерусали́мскому поревнова́вше в по́двизех,/ я́ко А́нгели, на земли́ яви́стеся,/ просвеща́юще, преподо́бнии, ве́рных сердца́/ Боже́ственными зна́мении и чудесы́ повсегда́,/ сего́ ра́ди ра́достно вас почита́ем и любо́вию вопие́м вам:/ ра́дуйтеся, преподо́бнии отцы́, Се́ргие и Ни́коне,/ по́стником удобре́ние и всея́ Росси́йския земли́ вели́кое утвержде́ние.</p>
                <p>
                    <style>Ин и́кос, о́бщий, преподо́бным Се́ргию и Ни́кону Ра́донежским:</style>
                </p>
                <p>Свяще́нная и Богому́драя дво́ица оте́ц пречу́дная,/ на земли́ до́бре подви́гшеся, целому́дренно и пра́ведно пожи́вшая,/ по́стнически испыта́вшеся любо́вию и наде́ждею вооружи́вшеся,/ разори́ша хи́тростне вра́жия кова́рства/ и с ли́ки святы́х всех Пресвяты́я Тро́ицы Престо́лу предстоя́ще,/ Ея́же Све́том просвеща́еми, побе́дными венцы́ венча́стася/ и во всем ми́ре чуде́с заря́ми блиста́юща,/ поле́зная нам проси́та от Бо́га моли́твами ва́шими Богоприя́тными,/ я́ко да ра́достно вас чтим и любо́вию вопие́м ва́ма:/ ра́дуйтеся, отца́ преблаже́нная, Се́ргие и Ни́коне,/ по́стником удобре́ние и всея́ Росси́йския земли́ вели́кое утвержде́ние.</p>
                <p>
                    <style>Ин седа́лен, о́бщий, преподо́бным Се́ргию и Ни́кону Ра́донежским, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Па́влово насажде́ние и Аполло́сово восприе́мый напое́ние/ и ва́ю ве́рою насажде́ние и уче́нием напое́ние, и́же возраща́яй Бо́г,/ прия́л есть и́ноких благоче́стия ве́рою,/ моли́твами ва́шими возрасти́в/ и умно́жил есть и от того́ я́ко ве́рна раба́ и де́лателя разу́мна/ и трудо́м возме́здия досто́йно прия́ла еста́, Се́ргие Богому́дре и Ни́коне свяще́нне,/ Богоно́сная отца́, па́стыря и учи́теля,/ Христа́ моли́та стране́ победи́тельная на ва́рвары дарова́ти/ и ста́до ва́ше в ми́ре сохрани́ти и спасти́ ду́ши на́ша.</p>
                <p>
                    <style>Седа́лен, глас 3:</style>
                </p>
                <p>Укрепля́емь Боже́ственною си́лою, преподо́бне Ни́коне,/ возмо́гл еси́ оскуде́ние, от безбо́жных ага́рян бы́вшее, напо́лнити:/ це́рковь бо но́ву и оби́тель красне́йшу па́че воздви́гл еси́./ Те́мже тя вси́ ублажа́ем.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Боже́ственная ски́ния была́ еси́ Сло́ва, еди́на Пречи́стая Ма́ти Де́во,/ чистото́ю А́нгелы превозше́дшая,/ па́че всех мене́, персть бы́вша,/ оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ нетле́нною дла́нию и спасе́ зовущия:/ сла́ва, Христе́, си́ле Твое́й.</emphasis>
                </p>
                <p>Невозвра́тно ше́ствовав вводя́щий путь к Небе́сному гра́ду, Ни́коне преподо́бне,/ иде́же наста́ви тя Святы́й Дух,/ оби́тель име́я се́рдце твое́.</p>
                <p>Смире́ние вознося́щее, Ни́коне блаже́нне, в се́рдце име́л еси́,/ отону́дуже тя и мы мо́лим уще́дрити смире́ние на́ше.</p>
                <p>Страстьми́ разли́чными коле́блемыя/ и ве́рою притека́ющия к твоему́ гро́бу, блаже́нне Ни́коне,/ святы́м твои́м хода́тайством вся посети́ ми́лостивно к Человеколю́бцу.</p>
                <p>Мрак страсте́й от се́рдца твоего́ ты, преподо́бне Ни́коне, очи́стив,/ Христо́ва повеле́ния вои́стинну свет прие́м,/ в посте́ просия́л еси́, умертви́в те́ло,/ ду́хом же, Ни́коне, ожи́л еси́.</p>
                <p>
                    <style>Богоро́дичен:</style> Очище́ние всех земны́х,/ ве́рою молю́ и припа́даю, Благослове́нная,/ моли́твами Твои́ми Судию́ и Сы́на Твоего́ ми́лостива сотвори́,/ я́ко да по до́лгу сла́влю Тя.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ безле́тнаго Сы́на,/ всем воспева́ющим Тя/ мир подава́ющая.</emphasis>
                </p>
                <p>У́зкий и приско́рбный путь ше́ствовал еси́, преподо́бне Ни́коне,/ восхожде́ньми Боже́ственными се́рдца твоего́,/ а́може отца́ твоего́ наста́виша тя моли́твы.</p>
                <p>От грехо́вных боле́зней мя облегчи́ ско́рбных,/ и се́рдца моего́ лю́тость утоли́,/ и согреше́ний оставле́ние испроси́,/ и́маши бо послу́шающа Христа́ чи́стыя твоея́ моли́твы.</p>
                <p>Стра́сти теле́сныя воздержа́нием, о́тче, увяди́в,/ я́ко дре́во многопло́дное, плод чу́ден прино́сиши Бо́гу:/ своя́ чу́дная исправле́ния, Ни́коне преподо́бне.</p>
                <p>Всесве́тлый свети́льник яви́лся еси́,/ озаря́я поющия тя, Ни́коне преподо́бне./ И сего́ ра́ди мо́лим тя:/ ве́чнаго муче́ния изба́ви ны, пою́щия тя.</p>
                <p>
                    <style>Богоро́дичен:</style> Ума́ моего́ уврачу́й изступле́ние, Всенепоро́чная,/ и исцели́ стра́сти душе́вныя и уны́ния тьму́ отжени́,/ я́ко да восхвалю́ Тя по достоя́нию, Богоро́дице Всепе́тая.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</p>
                <p>Свое́ се́рдце, преподо́бне Ни́коне,/ Святы́я Тро́ицы жили́ще и дом созда́л еси́./ Вси, ве́рою притека́ющии к честне́й твое́й ра́це,/ просвеще́ние, и освяще́ние, и очище́ние, всеблаже́нне Ни́коне, прие́млем.</p>
                <p>Твоя́, всеблаже́нне Ни́коне, свяще́нныя и всесвяты́я мо́щи,/ во гро́бе лежа́ще, неду́ги врачу́ют,/ де́монския же полки́ прогоня́ют всегда́,/ ве́рным же источа́ют исцеле́ния оби́льная,/ тебе́ по достоя́нию при́сно блажа́щим.</p>
                <p>Я́ко весь Христу́ приближа́яся ясне́йши,/ помяни́ всех, ве́рою помина́ющих тя, Ни́коне всече́стне,/ грехо́в проще́ния у Христа́ прося́/ и Небе́снаго Ца́рствия восприя́тия.</p>
                <p>
                    <style>Богоро́дичен:</style> Еди́на всем поможе́ние,/ помози́ нам, бе́дствующим,/ и ру́ку пода́ждь, и к приста́нищу введи́ спасе́ния, Отрокови́це Богоблагода́тная.</p>
                <p>
                    <style>Конда́к, глас 4.</style>
                </p>
                <p><style>Подо́бен:</style> Яви́лся еси́:</p>
                <p>Духо́вному твоему́ настоя́телю, о́тче Ни́коне,/ вся́чески прилепи́вся/ и от него́ наставля́емь,/ во всем Христо́ви порабо́тився,/ мона́хов был еси́ чинонача́льник/ и преподо́бных сожи́тель,/ с ни́миже Христа́ Бо́га моли́ непреста́нно о всех нас.</p>
                <p>
                    <style>И́кос:</style>
                </p>
                <p>Ка́ко возмогу́ воспе́ти твоя́ исправле́ния?/ Или́ изрещи́ труды́ твоя́,/ и́миже труди́лся еси́ по отце́ твое́м,/ а́ще не ты пода́си ми сло́во, недосто́йному рабу́ твоему́?/ ты бо был еси́ по отце́ мона́хов нача́льник,/ с ни́миже Христа́ Бо́га моли́ непреста́нно о всех нас.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри, Богому́дрии/ па́че Созда́вшаго,/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
                </p>
                <p>Вся мимотеку́щая привре́менная пристра́стия, преподо́бне Ни́коне, отрази́в,/ всю наде́жду к Бо́гу стяжа́л еси́,/ И́мже де́йствуеши пресла́вная чудеса́.</p>
                <p>Твоея́ души́ тве́рдое и благостоя́нное ра́зума, преподо́бне Ни́коне,/ ника́коже лука́вый возмо́же соврати́ти,/ Бо́гу помога́ющу ти, досточу́дне.</p>
                <p>Ми́ру умертви́вся, бу́дущую жизнь насле́дил еси́, о́тче,/ исцеле́ний Боже́ственную благода́ть источа́еши пою́щим:/ благослове́н Бог оте́ц на́ших.</p>
                <p>Нельсти́вно навы́к пре́жде тебе́ бы́вших оте́ц по́стническому житию́, преподо́бне,/ но тех житие́м пожи́в, Богоблаже́нне, воспева́я:/ благослове́н Бог оте́ц на́ших.</p>
                <p>
                    <style>Богоро́дичен:</style> Глаго́лом проро́ческим после́дующе, Де́во,/ Богоро́дицу, Тя испове́дуем:/ родила́ бо еси́ отроча́ всех древне́йшее, Емману́ил нарица́емое./ Ему́же зове́м:/ благослове́н Бог оте́ц на́ших.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя в пещи́/ Рождество́ Богоро́дичо спасло́ есть:/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</emphasis>
                </p>
                <p>Му́жествовав, победи́л еси́ страстна́я взыгра́ния вся,/ ум просвеще́н име́я, возмо́гл еси́,/ я́же ви́де отца́ творя́ща, сия́ де́тели испо́лнити:/ те́мже тя вси ублажа́ем, Ни́коне всеблаже́нне.</p>
                <p>Мы́слию очище́нною, прему́дре Ни́коне, Бо́гу приближа́яся,/ всем всяк быв, да Христа́ приобря́щеши./ Те́мже, в Небе́сныя оби́тели всели́вся, преподо́бне,/ дерзнове́нно зри́ши Святу́ю Тро́ицу,/ Ю́же непреста́нно моли́ спасти́ вся,/ правосла́вно тя почита́ющия.</p>
                <p>Серпо́м моли́тв, о́тче Ни́коне, страстна́я те́рния изсе́к/ и возде́лав воздержа́ния ра́лом<a type="note" xlink:href="#note150">150</a>
                    душе́вную зе́млю,/ ввергл еси́ семена́ благоче́стия в ней:/ те́мже исцеле́ния плоды́ пожина́еши.</p>
                <p>Доброде́телей тя прия́телище нарица́ем, преблаже́нне,/ я́ко молча́ния дру́га, и бде́ния де́лателя,/ и о́браз целому́дрия, и моли́твы жили́ще некра́домое,/ и чуде́с сокро́вище, и моли́твенника о почита́ющих па́мять твою́, Ни́коне блаже́нне.</p>
                <p>
                    <style>Богоро́дичен:</style> Ма́ти Бо́жия Всенепоро́чная,/ души́ моея́ я́звы исцели́,/ сла́сти утоли́ пло́ти моея́,/ омраче́нное се́рдце мое́ просвети́,/ и умири́ ум мой от вся́каго вре́да,/ и вра́жиих мя изба́ви напа́стей.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ чи́стая Присноде́во.</emphasis>
                </p>
                <p>Слез твои́х пролия́нием грехо́вный огнь погаси́л еси́,/ безстра́стия же во́ду исцеле́ний чи́стаго пи́ва<a type="note" xlink:href="#note151">151</a>
                    пою́щим источа́еши,/ блаже́нне Ни́коне досточу́дне.</p>
                <p>Ра́ка, иде́же лежи́т свято́е те́ло твое́, преподо́бне Ни́коне,/ чуде́с благода́ть источа́ет,/ просвеща́ющи на́ша ду́ши и телеса́ и обогаща́ющи/ предста́теля тя те́пла и засту́пнника иму́щия.</p>
                <p><style>Днесь</style> с на́ми собо́ри А́нгел и преподо́бных веселя́тся/ в па́мять твою́, блаже́нне Ни́коне,/ с ни́ми же помина́й ны, чту́щия тя ве́рно, досточу́дне.</p>
                <p>Уста́ви свяще́нными твои́ми моли́твами воздвиза́емое на ны смуще́ние/ и челове́к всех озлобле́ние,/ я́ко име́я дерзнове́ние ко Влады́це и Бо́гу на́шему, Ни́коне досточу́дне.</p>
                <p>
                    <style>Богоро́дичен:</style> О, па́че ума́ чуде́с Твои́х!/ Бо́жия бо Сло́ва воплоти́вшагося, Еди́наго родила́ еси́/ па́че естества́, Ма́ти Де́во,/ вся́ческая Боже́ственным свои́м хоте́нием му́дре держа́ща и окормля́юща.</p>
                <p>
                    <style>Свети́лен:</style>
                </p>
                <p>Святы́ни храм был еси́, преподо́бне,/ по Боже́ственному прича́стию ра́йский граждани́н,/ в не́мже наслажда́ешися невозбра́нно дре́ва зна́ния и нетле́нныя сла́вы,/ па́мять творя́, Ни́коне преподо́бне,/ о и́же ве́рою хва́лящих тя, о́тче Богому́дре.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ра́дуйся, ве́рных похвало́;/ ра́дуйся, преподо́бных утвержде́ние;/ ра́дуйся, правосла́вных сла́во;/ ра́дуйся, све́те су́щих во тьме;/ ра́дуйся, хра́ме пресвяты́й;/ ра́дуйся, Бо́жий раю́;/ ра́дуйся, кля́твы разреше́ние, Благослове́нная Мари́е.</p>
                <p>
                    <style>На хвали́тех стихи́ры, на 4, глас 6.</style>
                </p>
                <p>
                    <style>Подо́бен:</style> Все отло́жше:</p>
                <p>Вели́кая исправле́ния по́стнических по́двиг/ вели́каго отца́, вои́стинну чу́днаго Се́ргия,/ Ни́коне блаже́нне,/ привлеко́ша тя жела́нне по́стническому сосло́вию,/ и ди́вно доброде́телем его́ вообра́жся тому́ сожи́тием,/ и сострада́лец по́двигом до́блествен,/ я́ко учени́к того́ и́стинен,/ учи́тель же худо́жен того́ ча́дом./ И ны́не моли́ся, преподо́бне,/ поми́ловатися душа́м на́шим.</p>
                <p>Мно́жество по́двиг и по́тов твои́х по́стнических/ раздражи́ша сопоста́та пра́ведных,/ наведе́ бо язы́ки раскопа́ти жили́ще честно́е,/ но по́ты преподо́бнаго вели́каго Се́ргия/ во ве́ки сия́ют пред Бо́гом./ Те́мже тобо́ю па́че утверди́/ и бо́льше сие́ распространи́,/ но мо́лим тя, преподо́бне,/ подви́гнув вели́каго на моли́тву,/ возбраня́й при́сно ва́рвар стремле́ние/ и никогда́ же попусти́ обори́ти, Ни́коне блаже́нне.</p>
                <p>Дре́во доброве́твенно, се́нно и благопло́дно,/ на вода́х прекра́сно жи́зненных вои́стинну насажде́нное,/ пита́ющее приходя́щия и осеня́ющее опаля́емыя,/ ты еси́, о́тче преподо́бне,/ напая́емь уче́нии Се́ргия,/ и́миже пита́л еси́ твоя́ ученики́./ Те́мже мо́лим тя:/ осени́ лю́ди, заступа́я от язы́ческих наше́ствий,/ низлага́я их пре́жде воста́ния./ Нас же в ми́ре соблюди́, Ни́коне, твои́ми моли́твами.</p>
                <p>
                    <style>Сла́ва, глас 2. Самогла́сен:</style>
                </p>
                <p>Па́мять пра́ведника — ра́дость боя́щихся Го́спода,/ хвала́ бо его́ — сла́дость ве́рных есть:/ блаже́н бо вои́стинну,/ его́же избра́ и прия́т Го́сподь./ Те́мже мы, веселя́щеся,/ почита́ем па́мять преподо́бнаго,/ ему́же ны́не в па́мять его́ моля́щеся,/ я́ко иму́щу дерзнове́ние,/ о побе́де нам на язы́ки проти́вныя,/ е́же низложи́ти востаю́щия непра́ведно,/ пода́ти же мир ми́ру, и це́рквам единомы́слие,/ и душа́м на́шим ве́лию ми́лость.</p>
                <p>
                    <style>И ны́не, Богоро́дичен.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на свята́го пе́сни 3-я и 6-я. Проки́мен, глас 7: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что возда́м Го́сподеви: 
                    <style>Апо́стол к Гала́том, зача́ло 213. </style>
                    Аллилу́ия, 
                    <style>глас 6: </style>
                    Блаже́н муж, боя́йся Го́спода: 
                    <style>Ева́нгелие от Матфе́я, зача́ло 10. Прича́стен:</style>
                    В па́мять ве́чную:</p>
                <p>
                    <strong>
                        <style>Преподобный Никон Радонежский,</style>
                    </strong>ближайший ученик и преемник Преподобного Сергия Радонежского (1392; память 25 сентября и 5 июля), родился в XIV веке в Юрьеве-Польском. Услышав об ангельской жизни Радонежского чудотворца, отрок пришел к Преподобному Сергию и просил постричь его в иночество. Авва Сергий провидел чистоту и благоразумие отрока и для испытания послал его к своему ученику, преподобному Афанасию Высоцкому († после 1401; память 12 сентября). Но и преподобный Афанасий не сразу принял юного подвижника. Духом Святым прозревая в нем будущее, святой старец поучал отрока: «Иноки называются добровольными мучениками. Святые мученики многие в один час пострадали и скончались, а иноки каждый день терпят страдания, не от мучителей, но внутри от естества собственной плоти и от врагов мысленных бывают боримы и до последнего издыхания страдают. Чадо, если приступаешь работать Господу, уготовь душу свою терпеть искушения и страдание и, если это претерпишь, то получишь великое мздовоздаяние на Небе». После этих слов преподобный Афанасий исполнил желание отрока и постриг в иночество. Преподобный Никон учился у опытного подвижника умному деланию, изучал Священное Писание и преуспевал в добродетели и чистоте. По достижении совершенного возраста, он был возведен в сан иеромонаха. Через некоторое время преподобный Афанасий благословил его вновь увидеться с аввой Сергием. Радонежский игумен с радостью встретил священноинока и сказал: «Хорошо, что ты пришел, чадо Никон»,— с любовью принял его и повелел служить братии. Целые дни проводил преподобный Никон в монастырских делах, а ночи — в молитвенных беседах с Богом. Преподобный Сергий утешался духовным преуспеянием смиренного послушника, который с усердием принимал наставления и поучения, ибо искренно желал быть подобным своему великому старцу. В лице своего учителя он видел образ Христа и всегда мыслил себя предстоявшим Богу, каждое послушание Духоносного Сергия он принимал с верой и исполнял без промедления. Предвидя особую благодать в любимом ученике, Преподобный Сергий повелел ему пребывать с собой в одной келлии. Желая видеть в подвижнике соучастника духовного делания, авва Сергий с любовью поучал его добродетели и разъяснял сущность духовной жизни. Видя духовную зрелость и опытность ученика, строгий игумен поставил преподобного Никона сначала на должность помощника настоятеля, а за шесть месяцев до своего преставления, перед удалением для безмолвия в затвор, назначил его своим преемником. После блаженной кончины любимого учителя (†25 сентября 1392) преподобный Никон с любовью поддерживал все, что было установлено преподобным Сергием.
                   </p>
                <p>По обычаю он обходил все монастырские службы, никогда не оставляя общих дел, трудился наравне с братией, о которой постоянно заботился, и отечески, с любовью поучал всех не ослабевать в молитве, но подвизаться каждому по мере сил. Если он видел их преуспевание в духовном делании, то радовался о своих чадах, а когда замечал нерадение о спасении, то скорбел и обращался к виновным с напоминанием об иноческих обетах: «Попекитесь, братия, о своем спасении, ведь мы отверглись мира ради заповеди Божией, поэтому следует нам, посвятившим себя Богу, внимать одной только Его воле, чтобы не лишиться вечного спасения». Подобные наставления получали и многочисленные миряне, приходившие к благодатному игумену из различных городов и селений. Но бремя настоятельства тяготило преподобного Никона. Вспоминая свою безмолвную жизнь сначала в Серпуховском Высоцком монастыре, а затем совместные подвиги с Преподобным Сергием, он оставил настоятельство и уединился в особую келлию. Шесть лет обителью руководил вновь избранный игумен преподобный Савва Сторожевский (†1407, память 3 декабря). Однако в 1400 году преподобный Савва основал свой монастырь под Звенигородом, и братия умолила преподобного Никона снова принять настоятельство. Богоносный старец согласился, но назначил себе на каждый день известное время для безмолвия, чтобы наедине предстоять Богу.</p>
                <p>В 1408 году на Русскую землю обрушилось нашествие татарского хана Едигея. В то тяжелое время преподобный Никон усердно молился Богу о сохранении обители. В тонком сне ему явились святители Московские Петр (†1326, память 21 декабря) и Алексий (†1378; память 12 февраля) с Преподобным Сергием и сказали, чтобы он не скорбел о разорении обители, которая не запустеет, а еще более распространится. Иноки ушли из обители, захватив святые книги и необходимые келейные вещи, а когда возвратились, то увидели, что их возлюбленное место обращено в пепелище. Преподобный Никон не впал в уныние, а подвиг братию на новые труды. Прежде всего был построен деревянный храм во Имя Пресвятой Живоначальной Троицы и освящен в 1412 году в день памяти преставления Преподобного Сергия, 25 сентября. Обитель восстанавливалась, и преподобный Никон предпринял построение каменной церкви над гробом своего духовного отца. Во время копания рвов для фундамента 5 июля 1422 года были обретены нетленные мощи преподобного Сергия и с радостью перенесены братией в новую, деревянную церковь (ныне на этом месте храм в честь Сошествия Святого Духа), рядом с которой вскоре воздвигли белокаменный храм во славу Пресвятой Троицы. Для украшения этого храма преподобный Никон пригласил лучших иконописцев: преподобных иноков Андрея Рублева († ок. 1427) и Даниила Черного. В это время преподобным Андреем была написана икона Живоначальной и Пресвятой Троицы, величайшее творение русского иконописца, воплотившее то, что было открыто Преподобному Сергию. О благоустроении Троицкого храма преподобный Никон не переставал заботиться до конца жизни. Накануне блаженной кончины Господь в откровении указал ему место будущего упокоения вместе с Преподобным Сергием. Причастившись Святых Христовых Таин, преподобный Никон дал братии последнее наставление и благословение и сказал: «Пойди, душе моя, туда, где тебе уготовано пребывать, пойди с радостию: Христос зовет тебя». Осенив себя крестным знамением, преподобный Никон отошел к Богу 17 ноября 1426 года и после отпевания был погребен близ раки Преподобного Сергия.</p>
                <p>При святителе Ионе (1448—1461) иеромонах Пахомий Логофет написал службу и житие преподобного Никона, а в 1547 году ему было установлено повсеместное празднование. В 1548 году над гробом преподобного Никона была построена церковь его имени, а в 1623 году на ее месте создан новый храм, в котором находятся святые мощи преподобного Никона. В 1976 году в Троице-Сергиевой Лавре торжественно отмечалось 550-летие преставления преподобного Никона, игумена Радонежского.</p>
            </section>
        </section>
        <section>
            <title>
                <p>В 18-й день</p>
            </title>
            <section>
                <title>
                    <p>
                        <style>Святы́х му́ченик Плато́на и Рома́на</style>
                    </p>
                </title>
                <p>
                    <style>На</style> Го́споди, воззва́х: 
                    <style>стихи́ры свята́го Плато́на, глас 8.</style></p>
                <p>
                    <style>Подо́бен:</style> О, пресла́внаго чудесе́:</p>
                <p>Полн до́блия му́дрости,/ уде́с отре́зание, и сече́ние телесе́,/ и огнь несте́рпный, глад и смерть/ му́жественнейшим нра́вом претерпе́л еси́,/ ве́чно предлежа́щую тебе́ сла́ву ожида́я непрестаю́щую/ и предзря́ ве́чнующее блаже́нство.</p>
                <p>Вся́кое преше́д чу́вство/ и к Вы́шней жи́зни преложи́в мы́сль,/ по́мыслом Богому́дрым и душе́ю великому́дренною/ ху́дость и смире́ние ви́димых небре́гл еси́./ Те́мже, стру́жемь и огне́м пали́мь, за Христа́, му́чениче,/ до́блественнейше претерпе́л еси́.</p>
                <p>Вся́кое вра́жие наше́ствие и гони́телей стремле́ния/ разруши́л еси́ благода́тию,/ побе́ды венце́м венча́лся еси́, всебога́те,/ нетле́ннаго весе́лия и неизглаго́ланнаго сподобля́емь Боже́ственнаго сия́ния./ Иде́же ны́не сый,/ грехо́в испроси́ оставле́ние благохва́лящим тя.</p>
                <p>
                    <style>И́ны стихи́ры свята́го Рома́на, гла́с 4.</style>
                </p>
                <p>
                    <style>Подо́бен:</style> Я́ко до́бля:</p>
                <p>Посто́м разжиза́емь, страда́нием тесни́мь/ и мно́гими му́ками умуча́емь,/ мечь быв обоюдуо́стр,/ ссека́я полки́ де́монския, Рома́не,/ страда́льцев удобре́ние, Боже́ственная похвало́,/ честно́е Це́ркве украше́ние,/ свое́ю кро́вию сконча́вшихся, всехва́льне.</p>
                <p>Растяза́емь, и стру́жимь, и в темни́це заключа́емь,/ и язы́к, сла́вне, отъе́млемь,/ и че́люсти сокруша́емы,/ и коне́ц блаже́нный ну́ждным удавле́нием, страстоте́рпче, прие́мля,/ непоколеби́мь и непрекло́нен яви́лся еси́/ соде́йством, Рома́не, Боже́ственнаго Ду́ха:/ те́мже ве́рно восхваля́ем тя.</p>
                <p>Вити́йствует младе́нец, и удивля́ет безу́мныя,/ и честны́ми противле́нии украша́ется,/ и сконча́нием просвеща́ется,/ обогаща́ется благосла́вием святы́х страда́лец,/ и́хже ре́вность стяжа́, достоблаже́нне, Рома́не доблему́дре./ С ни́миже реше́ние долго́в всем нам низпосла́ти моли́ся.</p>
                <p>
                    <style>Сла́ва, гла́с 6. Самогла́сен:</style>
                </p>
                <p>Стра́шныя и пресла́вныя побе́ды, Го́споди, му́ченика Твоего́:/ ры́барей бо поревнова́в дерзнове́нию,/ и мрежеплете́нным Богосло́вием/ Плато́ново басносло́вие, и истори́ческое кощу́нство/ словесы́ и де́лы растерза́;/ ко́жи одира́еме и главе́ отсеца́еме,/ лия́нием крове́й его́ врага́ удави́./ Но, о му́чеников удобре́ние!/ Со дерзнове́нием пропове́давый И́мя Христо́во вели́кое,/ испроси́, чудотво́рче Плато́не всеблаже́нне,/ пода́ти душа́м на́шим ве́лию ми́лость.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Тридне́вен:</p>
                <p>Ви́дящи Тя распина́ема, Христе́,/ Тебе́ Ро́ждшая вопия́ше:/ что стра́нное, е́же ви́жу, та́инство, Сы́не Мой?/ ка́ко на Дре́ве умира́еши, пло́тию пове́шен,/ Жи́зни Пода́телю?</p>
                <p>
                    <style>Тропа́рь, гла́с 4:</style>
                </p>
                <p>Му́ченицы Твои́, Го́споди,/ во страда́ниих свои́х венцы́ прия́ша нетле́нныя от <style>Тебе</style>́, Бо́га на́шего,/ иму́ще бо кре́пость Твою́,/ мучи́телей низложи́ша,/ сокруши́ша и де́монов немощны́я де́рзости./ Тех моли́твами спаси́/ ду́ши на́ша.</p>
                <p>
                    <style>Сла́ва, и ны́не, Богоро́дичен или́ Крестобогоро́дичен.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>Кано́н Окто́иха еди́н и святы́х два. Кано́н свята́го Плато́на, его́же краегране́сие: </style>Твои́х похва́л, о Плато́не, пою́ широту́. 
                    <style>Феофа́ново. Гла́с 8.</style></p>
                <p>
                    <style>Пе́снь 1</style>
                </p>
                <p>
                    <style>Ирмо́с:</style> 
                    <emphasis>Колесницегони́теля фарао́ня погрузи́/ чудотворя́й иногда́/ Моисе́йский же́зл, крестообра́зно порази́в/ и раздели́в мо́ре,/ Изра́иля же беглеца́, пешехо́дца спасе́,/ пе́снь Бо́гови воспева́юща.</emphasis>
                </p>
                <p>Ве́чнаго Ца́рствия, сла́вне, чисте́йшую проходя́ широту́,/ от вся́кия ско́рби и напа́стей тесноты́, пою́щия тя спаси́,/ невозвра́тно ше́ствующия к Небе́сней стези́ вводя́.</p>
                <p>Огражде́н благоче́стия ору́жием,/ столп незы́блен яви́вся, Плато́не,/ все свире́пство ран претерпе́л еси́/ и боле́зней тесноты́ подъя́л еси́,/ Боже́ственною благода́тию простира́яся.</p>
                <p>Ю́ношеское показа́в противле́ние,/ ме́ртвенную и тле́нную дебе́лость<a type="note" xlink:href="#note152">152</a>
                    страда́нием отве́ргл еси́, всему́дре,/ и в нетле́нную ри́зу оде́явся, ра́дуяся, Влады́це предстои́ши.</p>
                <p>
                    <style>Богоро́дичен:</style> Воплоще́нна, Отцу́ Собезнача́льна и Соприсносу́щна,/ Единоро́дна Сло́ва па́че ума́ родила́ еси́,/ Благослове́нная Пречи́стая Богоро́дице./ Сего́ ра́ди пра́во му́дрствующе,/ пропове́даем Тя и всече́стно сла́вим.</p>
                <p>
                    <style>Ин кано́н свята́го Рома́на, его́же краегране́сие: </style>Страда́льческими тя венцы́ похваля́ю, Рома́не. 
                    <style>Гла́с 4.</style></p>
                <p>
                    <style>Пе́снь 1</style>
                </p>
                <p>
                    <style>Ирмо́с:</style> 
                    <emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л е́сть.</emphasis>
                </p>
                <p>Незаходи́мыми луча́ми сия́я Тро́ичными я́сно/ и со страстоте́рпческими ли́ки просвеща́емь,/ просвеще́ние ми посли́, тьму страстну́ю отгоня́я/ Богоприя́тными твои́ми, Рома́не, моли́твами.</p>
                <p>Мо́ря и́дольскаго волне́нием не обурева́емь,/ я́ко на Христо́ве ка́мени утверди́вся,/ треволне́ния разреши́л еси́/ тишино́ю Боже́ственнаго Ду́ха многомяте́жнаго безбо́жия.</p>
                <p>Цветни́к я́ко благосла́вный и благопло́дный,/ Це́рковь Христо́ву, гобзу́ющу<a type="note" xlink:href="#note153">153</a>
                    все́ми благи́ми, Рома́не,/ соблю́л еси́ от волко́в непристу́пну,/ твои́м умением утвержда́я сию́.</p>
                <p>
                    <style>Богоро́дичен:</style> Поми́ловася Тобо́ю, Всенепоро́чная, естество́ челове́ческое и́стинно:/ Творе́ц бо, из Тебе́ воплоти́вся па́че сло́ва и смы́сла,/ за ны на сме́рть приведе́ся, избавля́я от а́да нас.</p>
                <p>
                    <style>Пе́снь 3</style>
                </p>
                <p>
                    <style>Ирмо́с:</style> 
                    <emphasis>Утвержде́й в нача́ле Небеса́ ра́зумом/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́, еди́не Человеколю́бче.</emphasis>
                </p>
                <p>Я́коже нетле́нная и́скра, в пла́мень лю́тый терпели́во, всеблаже́нне, вшел еси́,/ благоче́стия я́вственно ре́вностию распала́емь/ и огне́м Боже́ственным озаря́емь ве́ры.</p>
                <p>Победи́в па́че естества́ де́монския слуги́,/ терпе́нием же кре́пких мук боле́зни подъе́м,/ А́нгелов ссе́льник и венцено́сец яви́лся еси́,/ Плато́не Богому́дре блаже́нне.</p>
                <p>На земли́ за Христа́, всеблаже́нне, подвиза́вся,/ Небе́сныя да́ры при́ем и венцы́, от Него́ приснопребыва́ющия,/ в чи́сте ме́сте рая́ вселя́ешися.</p>
                <p>
                    <style>Богоро́дичен:</style> Две́ри Све́та,/ све́тлыми Ду́ха заря́ми укра́шена Богома́ти су́щи,/ Тобо́ю бо к нам Сло́во сни́де,/ просвеща́ющее вся Боже́ственным све́том пою́щия Тя.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
                </p>
                <p>Зве́ря разу́мнаго пра́щею<a type="note" xlink:href="#note154">154</a>
                    уби́в, Рома́не,/ словесы́ твои́ми па́ству Христо́ву спасл еси́ от и́дольскаго вре́да нетле́нну.</p>
                <p>Возмога́я ору́жием кре́стным,/ прило́ги вра́жия возврати́л еси́/ и не́мощь их обличи́л еси́,/ Рома́не му́дре достоблаже́нне.</p>
                <p>Низложи́л еси́ вра́жия, сокруши́в, че́люсти Рома́не сла́вне,/ за Христа́, блаже́нне, лани́те стру́жиме, приснопа́мятне.</p>
                <p>
                    <style>Богоро́дичен:</style> Естество́м еди́н Бог Сло́во О́тчее и соесте́ственное Ду́ху,/ пло́тию из Тебе́ оде́явся,/ земны́я обожи́, Богома́ти.</p>
                <p>
                    <style>Седа́лен свята́го Плато́на, глас 8.</style>
                </p>
                <p><style>Подо́бен:</style> Прему́дрости:</p>
                <p>Подвиго́в широто́ю, му́чениче му́дре,/ простира́яся ве́рою, всесла́вне,/ вра́жия, утесни́в, ко́зни погуби́л еси́/ и, до́бре соверши́в тече́ние Боже́ственное,/ ра́йскую широту́, ра́дуяся, дости́гл еси́./ Те́мже Це́рковь, простра́нством благоче́стия сия́ющи <style>Днесь</style>,/ пра́зднует па́мять твою́ и вопие́т ти, блаже́нне:/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Слава свята́го Рома́на, глас 4.</style>
                </p>
                <p><style>Подо́бен:</style> Вознесы́йся:</p>
                <p>По́стнически лука́ваго попра́в/ и страда́льчески, му́чениче Христо́в, просла́вился еси́,/ претерпе́в му́жески соверше́нным умо́м./ Те́мже причта́лся еси́ лико́м му́ченическим/ и ве́чнующее Ца́рство стяжа́л еси́;/ в не́мже ликуя́, помяни́ нас,/ соверша́ющия ве́рою па́мять твою́.</p>
                <p>
                    <style>И ны́не, Богоро́дичен:</style> 
                </p>
                <p>По Бо́зе в Твой, Богоро́дице, прибега́ю смире́нный покро́в Боже́ственный,/ припа́дая, молю́ся:/ поми́луй, Пречи́стая,/ я́ко превзыдо́ша главу́ мою́ греси́,/ и бою́ся, Влады́чице, му́ки, и трепе́щу,/ моле́ние сотвори́, Чи́стая, к Сы́ну Твоему́/ от сих изба́вити мя.</p>
                <p>
                    <style>Крестобогоро́дичен:</style>
                </p>
                <p>Из Безнача́льнаго Отца́ рожде́ннаго,/ напосле́док Тя пло́тию Ро́ждшая,/ на Кресте́ ви́сяща зря́щи, Христе́,/ увы́ Мне, любе́знейший Иису́се, вопия́ше:/ ка́ко сла́вимый я́ко Бог от А́нгел,/ от беззако́нных ны́не челове́к, Сы́не, хотя́ распина́ешися?/ пою́ Тя, Долготерпели́ве.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча,/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
                </p>
                <p>Раствори́вся весь любо́вию Созда́теля твоего́,/ не чу́вствовал еси́ боле́зней теле́сных,/ страстны́я пло́ти ме́ртвенныя и ко́жныя ри́зы совле́кся/ и целому́дрия и спасе́ния оде́явся, Плато́не, ри́зою.</p>
                <p>Священноде́латель Боже́ственный яви́лся еси́,/ я́ко непоро́чно овча́, му́жеский пол и соверше́нное всесожже́ние, му́чениче,/ тебе́ сама́го за всех закала́емому Христу́ прине́сл, Изба́вителю,/ ду́шу бо разже́г Влады́чнею любо́вию,/ о сожига́емей пло́ти небре́гл еси́.</p>
                <p>Ю́ноши три, су́щия в Вавило́не, подража́я,/ всея́дца огня́ не убоя́лся еси́,/ но кре́пко и ю́ношески того́ претерпе́в пла́мень несте́рпный./ Те́мже тя Росода́вец со о́неми досто́йно прия́т в черто́г сла́вы.</p>
                <p>
                    <style>Богоро́дичен:</style> Я́ко из ко́рене ца́рскаго су́щи,/ все́ми влады́чествующаго, Сло́во Бо́жие родила́ еси́ нам,/ плоть бы́вша и пребы́вша непреме́нна./ Те́мже Тя, Богоро́дицу, и́стинно и госпо́дьственно, всесвята́я Де́во, сла́вим.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́и́но взыва́ющи:/ сла́ва си́ле Твое́й, Го́споди.</emphasis>
                </p>
                <p>Направля́емь, я́ко ле́ствицею,/ на дре́во возне́слся еси́, блаже́нне, неизглаго́ланною добро́тою/ и пребыва́ющий лик пости́гл еси́, му́чениче Рома́не достосла́вне.</p>
                <p>Совле́кся ме́ртвенныя оде́жды в му́ках, блаже́нне,/ и спасе́ния в све́тлую ри́зу/ све́тло, всесла́вне му́чениче Рома́не, обле́клся еси́.</p>
                <p>Умудри́вся вдохнове́нием Уте́шителя, о́трочища язы́к/ Тя, Го́спода сла́вы, Творца́ пропове́да всех, Человеколю́бче,/ и Бо́га, спасти́ могу́щаго.</p>
                <p>
                    <style>Богоро́дичен:</style> Благослове́н, Де́во, Плод Твоего́ чре́ва,/ И́мже изба́вихомся кля́твы сме́ртныя, вся оте́чествия язы́ков,/ и Тобо́ю благослове́ннии я́ко жи́зни пое́м Тя Хода́таицу.</p>
                <p>
                    <style>Пе́снь 5</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мыи́,/ и покры́ла мя есть чужда́я тьма, окая́ннаго,/ но обрати́ мя и к све́ту за́поведеи́ Твои́х/ пути́ моя́ напра́ви, молю́ся.</emphasis>
                </p>
                <p>Дрема́ния твои́м ве́ждом/ и сна твои́м очесе́м не дал еси́, му́чениче,/ до́ндеже сном блаже́нным/ и подо́бным, Бо́га лю́бящим, любе́зным усну́л еси́, блаже́нне,/ мече́м во гла́ву усека́емь.</p>
                <p>Я́коже в чужде́м телеси́, всеблаже́нне, стражда́, подвиза́лся еси́,/ я́ко стра́ждущим ины́м ви́дец быв, ты пострада́л еси́,/ Боже́ственным бо раче́нием разже́гся,/ предлежа́щих мук не убоя́лся еси́, сла́вне.</p>
                <p>Бога́тство обре́л еси́ неотъе́млемо/ и сла́ву неувя́дную, в Небе́сных оби́телех со А́нгелы ликовству́я/ и нетле́ннаго безсме́ртия в причаще́нии быв, всеизя́щнейше.</p>
                <p>
                    <style>Богоро́дичен:</style> Разреше́ние грехо́в Твои́ми моли́твами пода́ждь рабо́м Твои́м,/ избавля́ющи ты́я искуше́ний, и бед, и скорбе́й, и ху́льных еретико́в одержа́ния,/ Де́во Богоро́дице Всепе́тая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты, Го́споди, мой све́т,/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
                </p>
                <p>Струя́ми страда́льческими крове́й твои́х потопи́л еси́ мо́ре безбо́жия,/ ре́ки же исцеле́ния, Рома́не, источи́л еси́.</p>
                <p>Я́ко дар избра́нный, же́ртву я́ко непоро́чну, прине́сл еси́ Влады́це, Рома́не,/ Богосло́вствующаго младе́нца закала́ема.</p>
                <p>Юро́дство вра́жие му́дростию Свята́го Ду́ха уязви́л еси́,/ уязви́в твое́ те́ло ра́нами, Рома́не всесла́вые.</p>
                <p>
                    <style>Богоро́дичен:</style> Потреби́ла еси́ кля́тву, я́ко ра́дость ро́ждши,/ и обнови́ла еси́ челове́ки Твои́м Рождество́м,/ Де́во Мари́е Неискусобра́чная.</p>
                <p>
                    <style>Пе́снь 6</style>
                </p>
                <p>
                    <style>Ирмо́с:</style> 
                    <emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                    <emphasis/>
                </p>
                <p>Вы́шши страсте́й и мук быв,/ пло́ти отсече́ния претерпе́л еси́, сла́вне,/ Христа́ бо помо́щника и соде́теля име́л еси́ и споспе́шника.</p>
                <p>Душе́вным ра́зумом благоле́пие Созда́теля взира́я всегда́/ и созерца́я добро́ту неизрече́нную,/ ви́димых ху́дость небре́гл еси́.</p>
                <p>
                    <style>Богоро́дичен:</style> Я́ко одушевле́нный киво́т, Законода́вца вмести́ла еси́,/ я́коже хра́м святы́й, прия́ла еси́ Свята́го, бы́вша Челове́ка,/ на благодея́ния челове́ков, Всеблаже́нная.</p>
                <p>
                    <style>Ин</style>
                </p>
                <p>
                    <style>Ирмо́с: </style>
                    <emphasis>Пожру́ Ти, со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
                    <emphasis/>
                </p>
                <p>Ме́ртвость и тлю строга́нием отложи́в,/ жи́зни нетле́нныя в добро́ту оде́явся, му́чениче,/ укра́шен светлостьми́, Рома́не, духо́вными, незаходя́щими.</p>
                <p>Источи́в я́ко кро́вныя то́ки уче́ния отре́заный твой язы́к,/ и́миже непогиба́ющее насле́довал еси́, страстоте́рпче, блаже́нство,/ при́сно пребыва́ющее.</p>
                <p>Прему́дрости пото́к жажда́в,/ испи́л еси́ сове́том ро́ждшия уста́ Богосло́вна младе́нца,/ мече́м к жи́зни прише́дша неконча́емей.</p>
                <p>
                    <style>Богоро́дичен:</style> Ско́рое прибе́жище бу́ди мне, Пречи́стая,/ наси́лия избавля́ющи мя, и страстна́го студа́ изыма́ющи,/ и к Боже́ственней стези́ направля́ющи, Богома́ти.</p>
                <p>
                    <style>Конда́к, гла́с 3.</style>
                </p>
                <p><style>Подо́бен:</style> Де́ва дне́сь:</p>
                <p>Свята́я тво́я па́мять вселе́нную весели́т,/ созыва́ющи ве́рныя вся́ в пречестны́й храм твой,/ иде́же ны́не, ра́достию совоку́пльшеся,/ пое́м в пе́снех и све́тлостех./ Се́го ра́ди, Плато́не, вопие́м ти:/ язы́ческаго наше́ствия изба́ви град твой, свя́те.</p>
                <p>
                    <style>И́кос:</style>
                </p>
                <p>Е́ллинское оста́вив все су́етство,/ Христо́вых ученико́в душеполе́зная уче́ния возлюби́ зело́ Плато́н Богому́дрый./ Тем и яви́ся всем че́стен,/ я́ко анки́ра<a type="note" xlink:href="#note155">155</a>
                    ве́ры во оте́честве,/ его́же и зва́ние яве Анки́ра имену́ется./ До́бре бо того́ воспита́вшее/ изве́стен покро́в на враги́/ и засту́пника те́пла в ра́тех обрета́ет всегда́, вопию́щи:/ язы́ческаго наше́ствия изба́ви град твой, свя́те.</p>
                <p>
                    <style>Пе́снь 7</style>
                </p>
                <p>
                    <style>Ирмо́с:</style> 
                    <emphasis>Бо́жия снизхожде́ния/ огнь устыде́ся в Вавило́не иногда́,/ сего́ ра́ди о́троцы в пещи́ ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</emphasis>
                </p>
                <p>Зако́нно пострада́вша и враги́ твоя́ попра́вша,/ побе́ды венце́м Законополо́жник тебе́ венча́,/ велегла́сно вопию́ща и глаго́люща:/ благослове́н еси́, Бо́же оте́ц на́ших.</p>
                <p>Преста́вился еси́, раду́яся, к присножела́нному тебе́ дре́вле,/ Его́же пречи́стей стра́сти, спасе́ния челове́ком вине́ бы́вшей, подража́я, пел еси́:/ благослове́н еси́, Бо́же оте́ц на́ших.</p>
                <p>Удиви́шася вся Небе́сныя си́лы терпе́нию твоего́ страда́ния/ и челове́цы, тогда́ зря́щии./ Преесте́ственно бо вопия́л еси́, секо́мый:/ благослове́н еси́, Бо́же оте́ц на́ших.</p>
                <p>
                    <style>Богоро́дичен:</style> Избавля́емии, Пречи́стая, Боже́ственным Рождество́м де́вства Твоего́/ у́з сме́ртных и кля́твы первозда́ннаго Ада́ма,/ Тя, Богоро́дицу, му́дрствующе, зове́м:/ благослове́н Бог оте́ц на́ших.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>В пещи́ Авраа́мстии о́троцы</emphasis>
                    <emphasis>перси́дстеи́,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
                </p>
                <p>Удавле́нием твои́м, страстоте́рпче, удави́в зми́я,/ обре́л еси́ жизнь и́стинно, пресла́вне Рома́не, зовы́й всегда́:/ благослове́н еси́ в хра́ме сла́вы Твоея́, Го́споди.</p>
                <p>Све́та незаходи́маго луча́ми озаря́емь,/ пла́мень высо́кий угаси́л еси́, Рома́не,/ проро́ческим дарова́нием украша́емь/ и с му́ченическими ли́ки сочета́емь, зовы́й:/ благослове́н еси́ в хра́ме сла́вы Твоея́, Го́споди.</p>
                <p>Я́ко от са́да многоцве́тнаго, ма́терними уче́нии,/ ши́пок благово́нный, младе́нческий во́зраст,/ му́ченическою кро́вию напая́емь, Хри́сту нетле́нно прино́сится.</p>
                <p>
                    <style>Богоро́дичен:</style> Впа́дшия во глубину́ грехо́вную, Всепе́тая,/ еди́на Бо́га ро́ждшая без се́мене,/ изведи́ ны, пою́щия Тя:/ благослове́нна Ты в жена́х, Всенепоро́чная Влады́чице.</p>
                <p>
                    <style>Пе́снь 8</style>
                </p>
                <p>
                    <style>Ирмо́с:</style> 
                    <emphasis>Седмери́цею пещь/ халде́йский</emphasis>
                    <emphasis>мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                </p>
                <p>Све́тлыми по́двиги у́бо подвиза́лся еси́, всехва́льне,/ светле́йше же мно́го благосла́вие Христо́с тебе́ дарова́ и ве́чно пребыва́ющее,/ в Небе́сныя тя оби́тели всели́в, усе́рдно песнопою́ща:/ свяще́нницы, воспо́йте, лю́дие, превозноси́те Христа́ во ве́ки.</p>
                <p>Я́ко моле́бника ве́рнейша,/ я́ко предста́теля тепле́йша/ Всецарю́ и Творцу́ тва́ри, тя ны́не предлага́ем;/ за ны моли́ся, му́ченическим твои́м дерзнове́нием хода́тайствуя о хва́лящих тя/ и ве́рно песнопою́щих:/ лю́дие, превозноси́те Христа́ во ве́ки.</p>
                <p>Прия́ти сподо́бился еси́ Ца́рство Недви́жимое твое́ю де́тельною ве́рою,/ я́ко тебе́ да́ти обеща́ нелжи́вый Бо́г,/ за Него́же те́ло и огню́ и му́кам пре́дал еси́, зовы́й:/ свяще́нницы, воспо́йте, лю́дие, превозноси́те Христа́ во ве́ки.</p>
                <p>
                    <style>Богоро́дичен:</style> Сло́ва Бо́жия, безнача́льнаго и Отцу́ сразумева́емаго,/ из не су́щаго О́тчим сове́том все соста́вившаго, Боголе́пно родила́ еси́,/ плоть бы́вша ра́ди нас, челове́ков./ Тем Тя, Богоро́дицу, правосла́вно му́дрствующе,/ Христа́ превозно́сим во ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ру́це распросте́р, Дании́л/ львов зия́ния в ро́ве затче́;/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели, о́троцы, взыва́юще:/ благослови́те вся дела́ Госпо́дня Го́спода.</emphasis>
                </p>
                <p>Глаго́лов послу́шник Христо́вых был еси́, сла́вне,/ ду́шу твою́ положи́в за па́ству твою́,/ усе́рдно за Него́ уда́вляемь, му́чимь, и стру́жемь, и урани́емь, вопия́л еси́:/ благослови́те вся́ дела́ Госпо́дня Го́спода.</p>
                <p>Вои́стинну уста́ твоя́ и язы́к ра́дости и весе́лия испо́лнися,/ благослови́ Бо́га непреста́нно:/ отре́зан бо и кро́вию ка́пля,/ зако́н ве́ры нам, Рома́не, полага́ет, вопия́:/ благослови́те вся́ дела́ Госпо́дня Го́спода.</p>
                <p>
                    <style>Богоро́дичен:</style> Сло́во ро́ждши О́тчее Боже́ственным Ду́хом,/ Де́ва пребыла́ еси́, Богороди́тельнице безму́жная,/ превозше́дши есте́ственныя зако́ны рождество́м Твои́м./ Те́мже, ра́дующеся, пое́м:/ благослови́те вся́ дела́ Госпо́дня Го́спода.</p>
                <p>
                    <style>Пе́снь 9</style>
                </p>
                <p>
                    <style>Ирмо́с:</style> 
                    <emphasis>Устраши́ся всяк слух/ неизрече́нна</emphasis>
                    <emphasis>Бо́жия снизхожде́ния,/ я́ко Вы́шниий во́лею сни́де да́же и до пло́ти,/ от деви́ческаго чре́ва быв Челове́к./ Те́мже Пречи́стую Богоро́дицу, ве́рнии, велича́ем.</emphasis>
                </p>
                <p>Прииди́те у́бо, Боговенча́ннаго, мучениколю́бцы, воспои́м му́ченика,/ просте́ршаго благоче́стие своего́ ро́ждия:/ и́бо лозы́ жи́зни сад быв, плод изно́сит,/ умиле́ния нам вино́ точа́щий.</p>
                <p>Честна́ пред Бо́гом му́ченическая яви́ся смерть,/ присносу́щныя бо и неги́блемыя быва́ет Хода́тай и́стинныя жи́зни/ и жре́бий нетле́нный, и сла́ву безсме́ртную, и бога́тное подае́т воздая́ние.</p>
                <p>Всю твою́ жизнь, му́чениче, Вседержи́телю Бо́гу освяти́л еси́/ и, я́ко благоуго́дну, жи́ву же́ртву, тебе́ сама́го, ра́дуяся, прине́сл еси́./ Тем сла́дости су́щия па́че ума́ я́ве сподо́бился еси́,/ но моли́ изба́витися искуше́ний пою́щим тя.</p>
                <p>
                    <style>Богоро́дичен:</style> Спаси́ мя́, Ма́ти Бо́жия,/ ро́ждшая Христа́ Спа́са моего́, Бо́га и Челове́ка,/ сугу́ба естество́м, но не Ипоста́сию:/ Единоро́дна у́бо из Отца́,/ из Тебе́ же перворожде́нна всея́ тва́ри./ Те́мже Тя́ вси́ при́сно велича́ем.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
                </p>
                <p>Все твое́ жела́ние, му́чениче, ко Влады́це просте́рл еси́/ и, многови́дныя ра́ны претерпе́в, Рома́не сла́вне,/ сла́вы неизглаго́ланныя получи́л еси́/ и блаже́ннаго наслажде́ния.</p>
                <p>Се вме́сто боле́зни сла́дость тебе́ пото́ка даде́ся, му́чениче,/ вене́ц нося́щу ти, Рома́не,/ и от кро́ве багряни́цу иму́щу:/ я́ко ши́пок благоуха́ющ и неувяда́ющ,/ младе́нец закла́н был еси́ Христа́ ра́ди.</p>
                <p>
                    <style>Богоро́дичен:</style> Ты началороди́тельныя кля́твы земны́я, Де́во, изба́вила еси́/ и отве́рзла еси́ нам жизнь Еде́ма Рождество́м Твои́м па́че естества́./ Те́мже, веселя́щеся, Тя, Богоро́дице, велича́ем.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Жесто́кую ше́ствовал еси́ в путе́х Боже́ственную стезю́,/ к широте́ возше́л еси́ Небе́снаго Ца́рствия, Плато́не, му́чеников сла́во,/ све́том сия́я нетле́нныя Тро́ицы./ Те́мже, сла́ве непрестаю́щей прича́щся,/ чту́щия тя помяни́.</p>
                <p>
                    <style>Богородичен:</style>Я́ко Засту́пницу нера́тну и предгра́дие/ вои́стинну предлага́ю покро́в Твой, Богоро́дице Де́во,/ Хода́таицу же к Бо́гу, изба́витися, Влады́чице, му́ки ве́чныя/ и в жи́зни нетле́нней То́бою причасти́тися Небе́снаго Ца́рствия.</p>
                <p>
                    <strong>Святой мученик Платон, </strong>брат святого мученика Антиоха врача (память 16 июля), родился в городе Анкире в Галатии в благочестивой семье. Еще юношей он оставил дом и ходил по городам, вдохновенно проповедуя Слово Божие язычникам, удивляя слушателей убедительностью и красотой своих речей, глубоким знанием эллинской учености. За свою проповедь он был схвачен и приведен в храм Зевса на суд к правителю Агриппину. Судья вначале пытался лестью склонить святого к отречению от Христа. Он уверял юношу, что тот мог бы сравниться по уму с самим великим философом Платоном, если бы поклонялся языческим богам. На это святой Платон ответил, что мудрость философа, хотя и велика, но преходяща и ограниченна, а истинная, вечная и безграничная мудрость заключена в Евангельском учении. Тогда судья обещал в награду за отречение отдать ему в жены красавицу дочь, а в случае отказа угрожал мучением и смертью. Святой Платон ответил, что выбирает смерть временную ради жизни вечной. Терпение правителя иссякло, и он приказал нещадно бить мученика, а затем отправить в темницу.
                   </p>
                <p>Когда святого Платона вели в заточение, он обратился к народу, собравшемуся возле храма, призывая всех не отступать от христианской веры. Через семь дней мученика Платона вновь привели на суд Агриппина в храм Зевса, где уже были заготовлены орудия пыток: кипящие котлы, раскаленное железо, острые крючья. Судья предложил мученику выбор: принести жертву богам или испытать на себе действие этих орудий. Святой вновь твердо отказался поклониться идолам, и после истязаний его бросили в темницу и держали там без пищи и воды 18 дней. Но видя, что и это не поколебало мученика, ему предложили в обмен на жизнь и свободу лишь произнести: «Велик бог Аполлон». «Не хочу согрешить и словом»,— отвечал мученик. По приказу Агриппина святого мученика Платона обезглавили († ок. 306 или 302).</p>
                <p>
                    <strong>Святой мученик Роман </strong>был диаконом храма Кесарии Палестинской. Во время одного из гонений на христиан он переселился в Антиохию, где укреплял христиан в вере своим примером и горячей проповедью.
                    </p>
                <p>Когда правитель Антиохии Асклипиад задумал разрушить христианский храм, святой Роман призвал верующих отстоять свою святыню. Он убедил их в том, что если они сохранят храм, то будут радоваться здесь, на земле, в Церкви воинствующей, а если погибнут при защите храма, то будут радоваться в торжествующей Церкви Небесной. Видя такую решимость народа, правитель не посмел выполнить своего намерения.</p>
                <p>Некоторое время спустя, когда в городе началось языческое празднество и множество людей со всей округи пришло в Антиохию, святой Роман начал обличать идолопоклонство и призывал всех следовать за Христом. Его схватили и подвергли мучениям. Во время пыток мученик увидел в толпе святого отрока-христианина Варула и, указывая правителю на него, сказал: «Юный отрок разумнее тебя, достигшего старости, потому что он знает Истинного Бога. Ты же поклоняешься идолам». Правитель Асклипиад приказал привести мальчика к себе. На все вопросы правителя Варул твердо и без страха исповедал веру во Христа, Единого Бога. Разгневанный Асклипиад повелел жестоко избивать мученика Варула, а затем обезглавить его. Перед смертью святой отрок попросил свою мать, которая присутствовала при казни, дать ему пить, но мать умолила его претерпеть все мучения за Господа Иисуса Христа. Она сама положила голову сына на плаху, а после казни погребла его.</p>
                <p>Мученик Роман был приговорен к сожжению, но внезапный ливень погасил огонь, а святой стал прославлять Христа и хулить языческих богов. Правитель приказал отрезать мученику язык, но и лишенный языка святой Роман продолжал громко славить Господа. Тогда мучители приговорили его к повешению († 303).</p>
            </section>
        </section>
        <section>
            <title>
                <p>В 19-й день</p>
            </title>
            <section>
                <title>
                    <p>
                        <style>Свята́го проро́ка Авди́я и свята́го му́ченика Варлаа́ма</style>
                    </p>
                </title>
                <p>
                    <style>На</style> Го́споди, воззва́х: 
                    <style>стихи́ры проро́ка, глас 1.</style></p>
                <p>
                    <style>Подо́бен:</style> Всехва́льнии му́ченицы:</p>
                <p>Прия́телище Ду́ха све́тлое, Авди́е, быв,/ и от Него́ просвеща́емь Богови́днейше,/ проро́чествия о́бразом, и бу́дущих прозна́нием,/ и зна́нием и́стины обогати́лся еси́./ И ны́не моли́ся дарова́ти душа́м на́шим/ мир и ве́лию ми́лость.</p>
                <p>И́миже вообража́ется Бог,/ пе́рвыми, сво́йствы и су́щественными указа́нии,/ сих, сла́внии и честни́и проро́цы,/ причаще́нием и благода́тию,/ второ́е, по да́ру причаща́ются,/ просвеща́ющу Го́споду уго́дники Своя́ Свое́ю све́тлостию.</p>
                <p>Незаходи́маго исполняе́мь све́та,/ и сла́ву ви́дя па́че у́ма и смы́сла,/ и предстоя́ Влады́це всех, я́ко проро́к сла́вный/ и Боже́ственный Боговеща́тель быв./ То́го мо́ли дарова́ти душа́м на́шим/ мир и ве́лию ми́лость.</p>
                <p>
                    <style>И́ны стихи́ры свята́го Варлаа́ма, глас 4.</style>
                </p>
                <p>
                    <style>Подо́бен:</style> Я́ко до́бля:</p>
                <p>Столпа́ тверде́йший, и ме́ди крепча́йший,/ и желе́за был еси́ мощне́йший:/ отступа́ет бо жго́мо/ и а́бие разруша́емо сих ко́еждо огне́м,/ того́ ну́ждею побежда́емо./ Твоя́ же непрекло́нна десни́ца просте́рта/ у́глием жгу́щим/ пресла́вно преодоле́, всему́дре.</p>
                <p>Свяще́нник я́коже быв, и Бо́гу предстоя́,/ и к Тому́, блаже́нне, приходи́,/ не чужде́ю кро́вию, свое́ю же наипа́че,/ и руко́ю му́ченическою благово́ния кади́ло прине́сл еси́,/ не де́монским пре́лестем, Христу́ же Спа́су,/ и Влады́це, и при́сно Ца́рствующему.</p>
                <p>Свяще́нника принося́ща и а́гнца приноси́маго,/ того́жде обою́ду ти, всехва́льне, ра́достно имену́ем,/ я́ко су́ща обое́ тебе́ сама́го Бо́гу я́ко всенепоро́чное заколе́ние/ всесоже́г о́гненным муче́нием./ Его́же моли́ спасти́ чту́щия при́сно/ всесла́вную па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ту́чами Ду́ха Пресвята́го,/ Пречи́стая, мою́ мысль ороси́,/ Я́же ка́плю ро́ждшая, Христа́, неизче́тно,/ безме́рная беззако́ния челове́ков щедро́тами измы́вшую;/ изсуши́ исто́чник страсте́й мои́х/ и пото́ка ми сподо́би сла́дости жи́зни/ при́сно моли́твами Твои́ми.</p>
                <p>
                    <style>Крестобогоро́дичен:</style>
                </p>
                <p>А́гнца и Па́стыря, Ти на Дре́ве я́ко ви́де,/ А́гница ро́ждшая рыда́ше/ и ма́терски Тебе́ веща́ше:/ Сы́не возжеле́нне,/ ка́ко на Дре́ве Кре́стнем пове́шен еси́, Долготерпели́ве?/ ка́ко ру́це и но́зе Твои́, Сло́ве, пригвозди́шася от беззако́нных,/ и Кровь Твою́ излия́л еси́, Влады́ко?</p>
                <p>
                    <style>Тропа́рь проро́ка Авди́я, глас 2:</style>
                </p>
                <p>Проро́ка Твоего́ Авди́я па́мять, Го́споди, пра́зднующе,/ тем Тя мо́лим,/ спаси́ ду́ши на́ша.</p>
                <p>
                    <style>Тропа́рь му́ченика, глас 4:</style>
                </p>
                <p>Му́ченик Тво́й, Го́споди, Варлаа́м/ во страда́нии свое́м ве́нец прия́т нетле́нный от <style>Тебе</style>́, Бо́га на́шего,/ име́яй бо кре́пость Твою́,/ мучи́телей низложи́,/ сокруши́ и де́монов немощны́я де́рзости./ Того́ моли́твами/ спаси́ ду́ши на́ша.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>Кано́н Окто́иха еди́н и святы́х два. Кано́н проро́ка, его́же краегране́сие: </style>Прозорли́ваго Авди́я пою́ сла́ву. 
                    <style>Феофа́ново. Глас 5.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Спаси́телю Бо́гу,/ в мо́ри лю́ди немо́крыми нога́ми наста́вльшему</emphasis>
                    <emphasis>/ и фарао́на со всево́инством пото́пльшему,/ Тому́ еди́ному пои́м, я́ко просла́вися.</emphasis>
                </p>
                <p>Спаси́телю Бо́гу, проро́чески предстоя́ ны́не,/ со дерзнове́нием моля́ся/ свеща́тельными луча́ми просвеща́ти,/ ве́рою, Богодохнове́нне, тя блажа́щия.</p>
                <p>Иже́ вся я́ве прозна́тельно зряй,/ твоего́ се́рдца нему́тное, и чи́стое, и светоза́рное, блаже́нне, ви́дя,/ проро́ка Богоприя́тна тя поставля́ет.</p>
                <p>Виде́ния ви́дев и́стинно, от Бо́га те́бе изъявля́емая,/ пропове́дал еси́ злоче́стие бра́тий, и па́губу лю́тую,/ и тех пра́ведное, блаже́нне, искорене́ние.</p>
                <p>
                    <style>Богоро́дичен:</style> Спа́сшиися Твои́м, Богороди́тельнице Чи́стая, безсе́менным Рождество́м,/ мо́лим Тя:/ мирски́я напа́сти изба́ви ны,/ согла́сно зову́щия песнь побе́дную.</p>
                <p>
                    <style>Ин кано́н му́ченика, его́же краегране́сие: </style>Терпели́выя твоя́, Варлаа́ме, пою́ боле́зни. Феофа́ново. 
                    <style>Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Воспо́ю Тебе́, Го́споди Бо́же мой,/ я́ко изве́л еси́ лю́ди из рабо́ты еги́петския,/ покры́л же еси́ колесни́цы фарао́новы и</emphasis>
                    <emphasis>си́лу.</emphasis>
                </p>
                <p>Твоего́ страда́ния светлостьми́ озаря́емь,/ нас, ве́рою чту́щих па́мять твою́,/ соблюди́, Варлаа́ме, моли́твами твои́ми.</p>
                <p>Огнь угаси́вый нече́стия/ Богоче́стия изве́стно огне́м Богодохнове́нным,/ да почти́тся песнопе́ньми Варлаа́м чу́дный.</p>
                <p>О благоче́стии подвиза́вся, венчено́сче Варлаа́ме,/ венце́м сла́вы ны́не досто́йно почествова́лся еси́/ десни́цею Вседержи́телевою.</p>
                <p>Кре́пость тебе́ дарова́ Влады́ка на разли́чныя ра́ны, всеблаже́нне му́чениче,/ сего́ ра́ди победи́л еси́ безбо́жных свире́пство.</p>
                <p>
                    <style>Богоро́дичен:</style> Ле́ствица яви́лася еси́ Небе́сная,/ е́юже сни́де к нам Сло́во, Де́во,/ ю́же дре́вле прови́де Иа́ков, пра́отец Твой.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Си́лою Кре́ста Твоего́, Христе́,/ утверди́ мое́ помышле́ние/ во е́же пе́ти и сла́вити/ спаси́тельное Твое́ Вознесе́ние.</emphasis>
                </p>
                <p>Вод та́инственных река́,/ из пучи́ны происходя́ даро́в Ду́ха,/ Боговеща́телю, был еси́.</p>
                <p>Хоте́нием и Про́мыслом Бо́жиим/ провозвеща́ти бу́дущая предложи́лся еси́, достосла́вне.</p>
                <p>Просвеща́емь Боже́ственным све́том и Небе́сным,/ провозвести́л еси́ бу́дущее язы́ком спасе́ние, всеблаже́нне.</p>
                <p>
                    <style>Богоро́дичен:</style> Всели́ся Сло́во в Тя, Де́во Ма́ти,/ спаса́ет же, Богоро́дицу, му́дрствующия Тя/ хода́тайством Твои́м, Всенепорочная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Лук си́льных изнемо́же,/ и немощству́ющии препоя́сашася си́лою,/ сего́ ра́ди утверди́ся в Го́споде се́рдце мое́.</emphasis>
                </p>
                <p>Весь пло́тский сою́з/ и сочета́ние твои́х удо́в разреша́шеся,/ но кре́пость соблюде́ся твоея́ души́ нерасте́рзана.</p>
                <p>Стремле́ние благомо́щно претерпе́л еси́,/ стру́жущих твоя́ ре́бра, всеблаже́нне,/ терпе́ние ю́ношеское кре́пко показа́в.</p>
                <p>Кто твое́ кре́пкое и си́льное/ и по́мысла неужа́сное мудрова́ние/ похвала́ми похва́лит по досто́инству, всеблаже́нне?</p>
                <p>
                    <style>Богоро́дичен:</style> Уста́вися тля сме́рти во Ипоста́сной пло́тию Жи́зни, Пречи́стая,/ челове́ком я́вльшейся из чре́ва Твоего́, Богоневе́стная.</p>
                <p>
                    <style>Седа́лен проро́ка, глас 1.</style>
                </p>
                <p>
                    <style>Подо́бен:</style> Гроб Твой, Спа́се:</p>
                <p>Вели́кий Авди́й, Боже́ственными сия́нии ум светови́дный стяжа́в,/ сказу́ет бу́дущая, Ду́хом Святы́м веща́я./ Сего́ <style>Днесь</style> благочестивому́дренно чту́ще,/ соверша́ем свяще́нную его́ па́мять, сердца́ просвеща́ющую.</p>
                <p>
                    <style>Сла́ва, му́ченика, глас 4.</style>
                </p>
                <p>
                    <style>Подо́бен:</style> Вознесы́йся:</p>
                <p>Пла́мень нече́стия угаси́в/ и росо́ю Богозна́ния вжег ве́рных сердца́,/ ны́не да почти́тся ве́рно Варлаа́м сла́вный пе́сньми Боже́ственными./ Сей бо посрами́ и́дольскую лесть/ и, побе́дный вене́ц взем,/ всем про́сит грехо́в оставле́ния.</p>
                <p>
                    <style>И ны́не, Богоро́дичен:</style> 
                </p>
                <p>И́же на Престо́ле Херуви́мстем седя́й,/ и в не́дрех О́тчих пребыва́яй,/ я́ко на престо́ле святе́м седи́т Свое́м, Влады́чице, в не́дрех Твои́х:/ вопло́щся бо, Бог вои́стинну воцари́ся над все́ми язы́ки,/ и разу́мно ны́не пои́м Ему́./ Его́же умоли́ спасти́ся рабо́м Твои́м.</p>
                <p>
                    <style>Крестобогоро́дичен:</style>
                </p>
                <p>Из Безнача́льнаго Отца́ рожде́ннаго,/ напосле́док Тя пло́тию ро́ждшая,/ на Кресте́ ви́сяща зря́щи, Христе́,/ увы́ Мне́, любе́знейший Иисусе́, вопия́ше:/ ка́ко, сла́вимый я́ко Бог от А́нгел,/ от беззако́нных ны́не челове́к, Сы́не, хотя́ распина́ешися?/ Пою́ Тя, Долготерпели́ве.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах слух си́лы Креста́,/ я́ко рай отве́рзеся им,/ и возопи́х:/ сла́ва си́ле Твое́й, Го́споди.</emphasis>
                </p>
                <p>Проро́чества благода́ть, от страсте́й я́ко предъочи́стив твою́ ду́шу,/ Ду́хом Святы́м прие́мь, возопи́л еси́:/ сла́ва си́ле Твое́й, Го́споди.</p>
                <p>Проро́к Авди́й, заре́ю светода́тельныя мо́лнии озаря́емь,/ просвети́ нас зва́ти Тебе́:/ сла́ва си́ле Твое́й, Го́споди.</p>
                <p>Невестокраси́тель яви́лся еси́, всеблаже́нне, церко́вный,/ от Сио́на пропове́дав Спа́са изы́ти, Ему́же зове́м:/ сла́ва си́ле Твое́й, Го́споди.</p>
                <p>
                    <style>Богоро́дичен: </style>Собезнача́льное и соприсносу́щное Сло́во Отчее родила́ еси́, Чи́стая,/ Боголе́пно, Ему́же зове́м:/ сла́ва си́ле Твое́й, Го́споди.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Твоего́ на земли́ явле́ния, Христе́ Бо́же,/ пропове́дая проро́к прише́ствие,/ с весе́лием вопия́ше:/ сла́ва си́ле Твое́й, Го́споди.</emphasis>
                    <emphasis/>
                </p>
                <p>Вити́йское буесло́вие отри́нув,/ уче́ние же апо́стольское прие́м и́стинное, сла́вне,/ свиде́тель и́стинный был еси́.</p>
                <p>О Христе́ да́же до сме́рти, терпеливоду́шне,/ огню́ и му́кам проти́вился еси́, велегла́сно поя́:/ сла́ва си́ле Твое́й, Го́споди.</p>
                <p>Си́льнейшим преусе́рдием, всеблаже́нне, обдержи́мь,/ пре́лесть попра́л еси́ Богому́дренно, пой:/ сла́ва си́ле Твое́й, Го́споди.</p>
                <p>
                    <style>Богоро́дичен:</style> Вопло́щся от Де́вы,/ Безпло́тный на зе́млю к челове́ком прии́де./ Те́мже ве́рою зове́м:/ сла́ва си́ле Твое́й, Го́споди.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве бо Тебе́, ино́го не</emphasis>
                    <emphasis>зна́ем.</emphasis>
                </p>
                <p>У́треневав ко Го́споду,/ прия́л еси́ с Небесе́ дар Ду́ха Пресвята́го, всехва́льне.</p>
                <p>Спомо́щника, житие́ Боже́ственное стяжа́в,/ ви́дети сподо́бился еси́,/ неви́димо разумева́емаго.</p>
                <p>Возсия́ тебе́ свет, всеблаже́нне, я́ко проро́ку,/ и того́ супру́жница тебе́ весе́лие дарова́ся.</p>
                <p>
                    <style>Богоро́дичен: </style>Хоте́нием вся́ческая, Пречи́стая, сотвори́вый,/ из Тебе́ созда́ся е́же по нам Пребоже́ственный.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Возсия́вый свет,/ и просвети́вый у́тро,/ и показа́вый день,/ сла́ва Тебе́, сла́ва Тебе́,/ Иису́се, Сы́не Бо́жий.</emphasis>
                </p>
                <p>Показа́вый нам Свои́х Страсте́й свиде́теля, вопию́ща:/ сла́ва Тебе́, сла́ва Тебе́, Иису́се, Сы́не Бо́жий.</p>
                <p>Терпе́нию твоему́ мно́гому/ мзда и побе́ды вене́ц исплете́ся,/ сла́ва Тебе́, сла́ва Тебе́, зову́щу,/ Иису́се, Сы́не Бо́жий.</p>
                <p>Стре́лы глаго́л твои́х в сердца́ вра́жия вонзи́л еси́, зовы́й:/ сла́ва Тебе́, сла́ва Тебе́, Иису́се, Сы́не Бо́жий.</p>
                <p>
                    <style>Богоро́дичен:</style> Святу́ю го́ру, Чи́стая,/ и я́ко ски́нию Высоча́йшаго му́дрствующе Тя, Де́во,/ сла́ва Тебе́, зове́м, Богоро́дице, на́ше упова́ние.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Обы́де мя бе́здна,/ гроб мне кит бысть,/ аз же возопи́х Тебе́, Человеколю́бцу,/ и спасе́ мя десни́ца Твоя́, Го́споди.</emphasis>
                </p>
                <p>Си́лою Ду́ха Боже́ственнаго зрел еси́, проро́че, бу́дущая,/ о́бразы прие́мля Боже́ственных явле́ний,/ я́ко в зерца́ле, души́ све́тлостию.</p>
                <p>Умоли́ Го́спода, проро́че всеблаже́нне, моли́твами твои́ми/ ве́рою соверша́ющим па́мять твою́/ прося́ прегреше́ний дарова́ти проще́ние.</p>
                <p>Уми́лостивися рабо́м Твои́м/ и сим прегреше́ний проще́ние пода́ждь, Человеколю́бче,/ име́яй моля́щаго Тя Твоего́ проро́ка,/ ми́ру Тебе́ провозвести́вшаго.</p>
                <p>
                    <style>Богоро́дичен:</style> Вся́ческая нося́й сло́вом, Боже́ственною си́лою,/ объя́тии Твои́ми но́сится, Неискусобра́чная,/ Его́же ны́не моли́ спасти́ся душа́м на́шим.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Возопи́, прообразу́я погребе́ние</emphasis>
                    <emphasis>тридне́вное,/ проро́к Ио́на в ки́те, моля́ся:/ от тли изба́ви мя, Иису́се, Царю́ сил.</emphasis>
                </p>
                <p>Да бию́тся десни́цею разжже́ною ли́ца де́монская,/ сердца́ же ве́рных да взыгра́ются/ и Безпло́тных ли́цы све́тло да веселя́тся.</p>
                <p>Украша́ются до́брых твои́х по́двиг побе́ды и одоле́ния,/ и страда́льческая зря́щих натрижне́ния,/ перворожде́нных избра́нное и светоно́сное торжество́.</p>
                <p>Воста́ните, до́брии ны́не живопи́сцы,/ му́ченика о́браз ва́шими благохи́тростьми украси́те,/ подвигополо́жника я́вственно в нем начерта́юще.</p>
                <p>
                    <style>Богоро́дичен:</style> Весели́тся о Тебе́, Богома́ти Всепе́тая, прама́ти,/ дре́вния кля́твы Рождество́м Твои́м изба́вльшися/ и сме́ртнаго го́рькаго осужде́ния.</p>
                <p>
                    <style>Конда́к му́ченика, глас 4.</style>
                </p>
                <p><style>Подо́бен:</style> Яви́лся еси́:</p>
                <p>Яви́лся еси́, преудивле́н кре́постию всесожже́ния,/ лива́н благово́нен, себе́ прине́сл еси́ же́ртву Христу́,/ и, вене́ц по́чести прии́м, Варлаа́ме,/ при́сно моли́ за ны, страда́льче.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>В пещи́ о́гненней песносло́вцы спасы́й о́троки,/ благослове́н Бог оте́ц на́ших.</emphasis>
                </p>
                <p>Преесте́ственна и́стинно проро́к Твои́х сла́ва,/ благослове́нный Бо́же оте́ц на́ших.</p>
                <p>С Бо́гом обита́ти сподо́бився, воспева́еши:/ благослове́н Бог оте́ц на́ших.</p>
                <p>Во проро́цех Твои́х Боже́ственную благода́ть Твою́ явля́еши,/ благослове́нный Бо́же оте́ц на́ших.</p>
                <p>
                    <style>Богоро́дичен:</style> Изба́вленнии Твои́м Рождество́м, Пречи́стая Де́во, песнопое́м:/ благослове́н Бог оте́ц на́ших</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Оте́ц на́ших Бо́же, не посрами́ нас, но да́руй нам со дерзнове́нием</emphasis>
                    <emphasis>
                        <strong>
                            <a type="note" xlink:href="#note156">156</a>
                        </strong>
                    </emphasis>
                    <emphasis>вопи́ти Тебе́:/ благослове́н еси́, Бо́же оте́ц на́ших.</emphasis>
                </p>
                <p>С му́ченическими ли́ки, я́ко непобеди́м му́ченик,/ сподо́бился еси́ Христу́ велегла́сно зва́ти:/ благослове́н Бог оте́ц на́ших.</p>
                <p>Со свеща́ми све́тлыми в Боже́ственный черто́г вшел еси́,/ Христу́, великому́чениче, зовя́:/ благослове́н Бог оте́ц на́ших.</p>
                <p>Крепча́йшу огня́ десни́цу<a type="note" xlink:href="#note157">157</a>
                    стяжа́в,/ предста́тель десны́й твоему́ Влады́це, зове́ши:/ благослове́н Бог оте́ц на́ших.</p>
                <p>
                    <style>Богоро́дичен:</style> Изба́вленнии Твои́м Пречи́стым Рождество́м,/ пое́м Тя, ве́рнии, непреста́нно зову́ще:/ благослове́н, Пречи́стая, Плод чре́ва Твоего́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Из Отца́ пре́жде век рожде́ннаго Сы́на и Бо́га/ и в после́дняя ле́та воплоще́ннаго от Де́вы Ма́тере,/ свяще́нницы, по́йте,/ лю́дие, превозноси́те во вся ве́ки.</emphasis>
                </p>
                <p>От Бо́га просве́щшеся,/ проро́цы провозвеща́ют бу́дущих зна́ние,/ Богому́дренно взыва́юще:/ свяще́нницы, по́йте,/ лю́дие, превозноси́те во вся ве́ки.</p>
                <p>Я́коже заря́ в пучи́не,/ во тьме су́щия просвети́л еси́, Боже́ственными луча́ми, Боговеща́телю,/ озаря́ем, зовы́й:/ свяще́нницы, по́йте,/ лю́дие, превозноси́те во вся ве́ки.</p>
                <p>
                    <style>Богоро́дичен:</style> По Боже́ственному существу́ Отцу́ Твоему́ Единосу́щне/ и нам единоесте́ствен яви́лся еси́,/ воплоти́вся от неискусому́жныя Ма́тере./ Те́мже Тя пое́м, Христе́,/ и благослови́м во вся ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вся дела́ Бо́жия и вся тварь, благослови́те Го́спода,/ преподо́бнии и смире́ннии се́рдцем, по́йте Его́/ и превозноси́те во вся ве́ки.</emphasis>
                </p>
                <p>Все низложи́л еси́ вра́жие всеору́жие, Варлаа́ме достосла́вне,/ попали́л еси́ и́дольскую лесть, зовы́й:/ Тя превозно́сим, Христе́, во ве́ки.</p>
                <p>Укра́шен благоле́пно,/ Христу́ предста́л еси́, страда́льче приснопа́мятне,/ кро́вию му́ченическою очервле́ну нося́ багряни́цу/ и Влады́ку поя́ во ве́ки.</p>
                <p>Благоче́стия огне́м разжже́н,/ я́ко те́рние, попали́л еси́ вся де́монская мечта́ния, зовы́й:/ Тя превозно́сим, Христе́, во ве́ки.</p>
                <p>
                    <style>Богоро́дичен:</style> Благословя́щии Тя ве́рно от Го́спода благословля́ются, Всенепоро́чная:/ ражда́еши бо благословя́щаго тварь Влады́ку,/ Его́же превозно́сим, Чи́стая, во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Тя, па́че ума́ и словесе́ Ма́терь Бо́жию,/ в ле́то Безле́тнаго неизрече́нно ро́ждшую,/ ве́рнии, единому́дренно велича́ем.</emphasis>
                    <emphasis/>
                </p>
                <p>Сло́вом Боже́ственным и дея́нием украша́емь/ впери́вся Ду́хом, проро́че чу́дный,/ бу́дущая зре́ти сподо́бился еси́.</p>
                <p>Иде́же проро́честии ли́цы вселя́емь и святы́х све́тлости,/ моли́ Го́спода спасти́ ве́рою благохва́лящия тя, сла́вне.</p>
                <p>Весь Бо́гу те́пле прилежа́,/ чи́сто бесе́довал еси́ Боже́ственными явле́нии,/ и́хже и ны́не наслажда́ешися, всеблаже́нне.</p>
                <p>
                    <style>Богоро́дичен: </style>Тя, Све́та свети́льник, пое́м, Чи́стая,/ Тя, и скрижа́ль благода́ти,/ Сло́во воплоще́нное прие́мшу, ве́дяще, велича́ем.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чныи́/ от несеко́мыя горы́, Тебе́, Де́во,/ краеуго́льныи́ отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
                </p>
                <p>Зако́н похвале́ний побежда́ется подвиго́в твои́х вели́чеством,/ еди́н Влады́ка Христо́с тя сла́вити весть Божественною све́тлостию:/ Его́же приле́жно моли́ о ве́рою воспева́ющих тя.</p>
                <p>Всего́ тебе́ сама́го Го́споду же́ртву жи́ву прине́с,/ весь Того́ Ца́рствия сонасле́дник яви́лся еси́ и прича́стник/ и с Ним, ра́дуяся, ны́не ца́рствуеши, приснопа́мятне.</p>
                <p>За Твою́, Спа́се, любо́вь кро́вию да́же и до сме́рти,/ мечу́, и огню́, и му́кам Боже́ственный му́ченик противоополчи́вся,/ е́же у <style>тебе</style>́, Человеколю́бче, безсме́ртие прие́м,/ наслажда́ется.</p>
                <p>
                    <style>Богоро́дичен:</style> Тя, Засту́пницу Ми́ра и Богома́терь Де́ву,/ все́я жи́зни моея́ предста́тельницу и спасе́ние, ра́дуяся, предлага́ю:/ Ты бо, Бо́га ро́ждшая,/ спаса́ти мо́жеши пою́щия Тя.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ученико́м зря́щим:</p>
                <p>Авди́е проро́че,/ лику́й и весели́ся,/ твои́х глаго́л зря сбытие́./ Те́мже, Тро́ице предстоя́,/ соверша́ющия светоно́сную твою́ па́мять помяни́ и тебе́ чту́щия, всеблаже́нне.</p>
                <p>
                    <style>Богоро́дичен:</style> Из пречи́стых чресл Твои́х проше́дшаго Бо́га Сло́ва неизрече́нно,/ Де́во Ма́ти, ви́дящи распина́ема, взыва́ла еси́:/ сла́ва неизрече́нному Твое́му строе́нию, Спа́се Мой,/ и́мже мир Твой спаса́еши.</p>
                <p>
                    <strong>Святой пророк Авдий </strong>жил в IX веке до Рождества Христова. Он родился в селении Вифарам, близ Сихема, и служил домоправителем у нечестивого израильского царя Ахава. В то время весь Израиль отвратился от Истинного Бога и стал приносить жертвы Ваалу. Но Авдий втайне неизменно служил Богу Авраама, Исаака и Иакова — Богу Единому. Когда нечестивая царица Иезавель, жена Ахава, истребляла всех пророков Господних, Авдий всячески старался им помочь и сохранить жизнь. Наследник Ахава, царь Охозия, послал три отряда, чтобы схватить святого пророка Илию (память 20 июля). Один из этих отрядов возглавлял святой Авдий. По слову великого пророка Илии два отряда были уничтожены огнем. Святого же Авдия и его отряд Господь пощадил. С этого времени святой пророк Авдий оставил воинскую службу и последовал за пророком Илией. Впоследствии он и сам удостоился от Господа дара пророчества. Богодухновенное творение святого пророка Авдия — Книга пророчеств, занимает четвертое место в ряду книг Малых пророков. Она содержит предсказания о Церкви Новозаветной. Святой пророк Авдий погребен в Самарии.</p>
            </section>
            <section>
                <title>
                    <p>В то́йже день Святы́х преподо́бных оте́ц на́ших, пусты́нных жи́телей, 
                        <style>в посте́ просия́вших, Варлаа́ма и Иоаса́фа, в вели́цей земли́, глаго́лемей Инди́и</style></p>
                </title>
                <p>
                    <strong>
                        <style>Ве́чер</style>
                    </strong>
                </p>
                <p>
                    <style>На</style> Го́споди, воззва́х: 
                    <style>стихи́ры на 6, глас 6.</style></p>
                <p>
                    <style>Подо́бен:</style> Все отло́жше:</p>
                <p>От ко́рене ца́рска прекра́сна ветвь израсте́,/ благоуха́нный крин,/ блаже́нный царь Иоаса́ф,/ и́же наказа́нием духо́внаго наста́вника/ возжеле́ ви́дети безце́нный би́сер,/ позна́ в Тро́ице сла́вимаго Бо́га/ и Того́ за́поведей де́латель изря́ден показа́ся;/ и ны́не, в Вы́шних ликовству́я,/ мо́лится о душа́х на́ших.</p>
                <p>Просвеще́нный душе́ю, Варлаа́м/ царю́ Иоаса́фу глаго́лаше:/ позна́л еси́ Бо́га Творца́ всех,/ Той да просвети́т твоя́ о́чи серде́чныя/ и даст ти дух му́дрости и ра́зума,/ да уве́дати и́маши,/ что есть наде́жда зва́ния Его́,/ я́ко напосле́док и роди́телю твоему́ ко спасе́нию наста́вник бу́деши./ Аз же не и́мам оста́ти зде,/ но отхожду́ в путь мой,/ Бо́га наста́вника име́я,/ возводя́щаго мя ко спасе́нию.</p>
                <p>Услы́шав до́блественный царь Иоаса́ф о разлуче́нии словеса́,/ распали́вся душе́ю,/ лице́ свое́ слеза́ми облива́я, глаго́лаше:/ ты, учи́телю духо́вный,/ всех благи́х мои́х хода́таю,/ па́ки ли оста́вити мя в ми́ре сем хо́щеши?/ Кто ми соверши́т твой чин учи́тельства?/ Кто ми бу́дет наста́вник ко спасе́нию?/ Ты мене́ к Бо́гу приве́л еси́/ и в чину́ сыно́вне наста́вника наста́вил еси́,/ и тобо́ю наде́юся/ от Христа́ прия́ти ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Зарда́ну изве́стно уве́девшу/ ко о́троку учи́телево прилежа́ние/ и ко Христу́ обраще́ние,/ мно́ги ско́рби испо́лнися душа́ его́,/ зе́льную боле́знь себе́ притвори́;/ ни сим возмо́же утаи́тися,/ подро́бну царю́ вся испове́дая,/ и́мя Варлаа́мово нари́чет:/ той, рече́, прельсти́ сы́на твоего́./ Царь же, я́ко лев, от я́рости возреве́,/ вма́ле сме́рти не вкуси́,/ Иоаса́фу же безпреста́ни моля́щуся,/ призыва́я Спа́са душ на́ших.</p>
                <p>
                    <style>И ны́не, Богоро́дичен:</style> Кто Тебе́ не ублажи́т:</p>
                <p>
                    <style>Вход. Проки́мен дне. Чте́ния 3, преподо́бническая (</style>
                    <emphasis>
                        <style>зри Мине́ю ноября́ 23-й день</style>
                    </emphasis>
                    <style>).</style>
                </p>
                <p>
                    <style>На стихо́вне стихи́ры, глас 8.</style>
                </p>
                <p>
                    <style>Подо́бен:</style> О, пресла́внаго чудесе́!</p>
                <p>Царю́ Авени́ру к сы́ну глаго́лющу:/ возлю́бленное мое́ ча́до,/ честь бого́в на́ших оста́вил еси́,/ чужде́му же Бо́гу служи́ти изво́лил еси́./ Вску́ю, ча́до мое́, та́ко сотвори́л еси́?/ аз, любо́вию воспитава́я тя,/ наде́яхся прее́мника бы́ти ца́рствия моего́,/ ты же, ча́до мое́, та́ко сотвори́л еси́,/ Галилея́нину после́довав.</p>
                <p>
                    <style>Стих:</style> Восхва́лятся преподо́бнии во сла́ве/ и возра́дуются на ло́жах свои́х.</p>
                <p>Аз отверго́хся де́монския тьмы,/ и к све́ту притеко́х Богоразу́мия,/ и́дольскую пре́лесть оста́вив,/ и ко и́стине прибли́жихся,/ и Христу́ рабо́тати изво́лих:/ Той бо на́ше осужде́ние дре́внее разруши́,/ и естество́ на́ше на Небеса́ вознесе́,/ и Ца́рство Небе́сное обеща́ всем/ лю́бящим Его́ вои́стинну.</p>
                <p>
                    <style>Стих:</style> Мно́ги ско́рби пра́ведным,/ и от всех их изба́вит я Госпо́дь.</p>
                <p>Царю́ я́ростию и преще́нием/ свята́го о́трока устраши́ти хотя́щу, прирече́:/ мно́гим му́кам преда́м тебе́,/ и зло́ю сме́ртию уморю́ тя,/ и ктому́ сы́на тебе́ не нареку́,/ но я́ко врага́ и отсту́пника;/ и та́ко прети́в, со гне́вом отъи́де./ Иоаса́ф же, в пала́ту вшед, безпреста́ни Бо́гу моля́шеся.</p>
                <p>
                    <style>Сла́ва, глас 8. Самогла́сен:</style>
                </p>
                <p>В моли́тве свое́й Иоаса́ф царь глаго́лаше:/ Го́споди Бо́же мой,/ сла́дкая наде́ждо, нело́жное обеща́ние,/ тве́рдое прибе́жище на Тя наде́ющимся,/ укрепи́ мя во Твое́м благо́м испове́дании/ до коне́чнаго ми бы́ти издыха́ния:/ воспали́ся бо душа́ моя́ вели́кою к Тебе́ любо́вию./ Те́мже даждь ми во всей мое́й жи́зни/ за и́мя Твое́ и за Твое́ испове́дание вся страда́ти/ и всего́ мене́ Тебе́ пожре́ти:/ я́ко еди́н еси́ Побо́рник непобеди́мый/ и Бог ми́лостивый.</p>
                <p>
                    <style>И ны́н</style>
                    <style>е,</style>
                    <style>Богоро́дичен:</style> Безневе́стная Де́во:</p>
                <p>
                    <style>Тропа́рь, глас 1:</style>
                </p>
                <p>От духо́внаго наста́вника научи́вся,/ царю́ Иоаса́фе, Бо́га позна́ти,/ Креще́нием же просвети́вся,/ лю́ди к ве́ре обрати́л еси́,/ и отцу́ твоему́ от купе́ли прие́мник быв,/ ца́рство оста́вив, пусты́ню дости́гл еси́/ и в ней трудолю́бне подвиза́лся еси́./ Моли́ Христа́ Бо́га со учи́телем твои́м Варлаа́мом/ спасти́ся душа́м на́шим</p>
                <p>
                    <style>Сла́ва, и ны́не, Богоро́дичен воскре́сен.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-м стихосло́вии седа́лен, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Царь Авени́р, прие́м сове́т от Арахи́я, дру́га своего́,/ нача́т Иоаса́фа ласка́тельными и ти́хими словесы́,/ объима́я его и целу́я, прельща́ти, глаго́ля:/ о ча́до мое́ вожделе́нное!/ Почестви́ отца́ твоего́ седи́ны/ и, моея́ послу́шав мольбы́, принеси́ же́ртву бого́м:/ та́ко бо о́нех ми́лость получи́ши, и долготу́ дний,/ и сла́ву вся́кую, и ца́рство безвре́дно,/ и вся́ческих благ прича́стие от них прии́меши.</p>
                <p>
                    <style>Сла́ва, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Страстны́й мрак очи́стив/ и Христо́ва повеле́ния я́ко вои́стину свет прии́м,/ в посте́ просия́л еси́/ и, умертви́в те́ло, ду́хом о́жил еси́,/ вра́жия се́ти попра́в, блаже́нне,/ тем и Вы́шних Безпло́тных слуг соприча́стник бысть Ду́ха благода́тию,/ Иоаса́фе о́тче наш, моли́ Христа́ Бо́га/ согреше́нием оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>И ны́не, Богоро́дичен:</style> 
                </p>
                <p>Пречи́стая Де́во, Ма́ти Бо́жия,/ души́ моея́ стра́сти лю́тыя исцели́, молю́ся,/ и проще́ние да́руй мои́х прегреше́ний,/ я́же безу́мне соде́ях, ду́шу и те́ло оскверни́в, окая́нный./ Увы́ мне, что сотворю́ в час он,/ внегда́ А́нгели ду́шу мою́ разлуча́т от страстна́го моего́ телесе́?/ Тогда́ Помо́щница мне бу́ди и Предста́тельница тепле́йшая:/ Тебе́ бо и́мам наде́жду, раб Твой.</p>
                <p>
                    <style>По 2-м стихосло́вии седа́лен, глас 5.</style>
                </p>
                <p>
                    <style>Подо́бен:</style> Собезнача́льное Сло́во:</p>
                <p>Иоаса́ф ко отцу́ глаго́лаше:/ несть пра́ведно отца́ своего́ седи́ны чествова́ти,/ и́стиннаго же Бо́га безче́ствовати,/ ниже́ досто́йно, оста́вя Творца́ всей тва́ри,/ и́долом же́ртвы приноси́ти,/ но подоба́ет и́стиннаго Бо́га чествова́ти/ и Тому́ еди́ному же́ртву приноси́ти.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Себе́ пре́жде Суда́ ны́не пла́чу,/ помышля́я моя́ дела́ лука́вая и лю́тая,/ и прегреше́ний глубину́, одержа́щую мя от ю́ности и подавля́ющу ум;/ но Твои́м, Чи́стая, предста́тельством оставле́ние ми пода́ждь/ и спасе́ние улучи́ти сподо́би.</p>
                <p>
                    <style>По </style>Хвали́те И́мя Госпо́дне:</p>
                <p>Припе́в: Ублажа́ем тя,/ преподо́бне о́тче Иоаса́фе,/ и чтим боле́зни и труды́ твоя́,/ и́миже труди́лся еси́/ во испове́дании Христо́ве.</p>
                <p>
                    <style>Псало́м избра́нный: </style>Блаже́н муж, боя́йся Го́спода:</p>
                <p>
                    <style>По полиеле́и седа́лен, глас 3:</style>
                </p>
                <p>Не престая́ше у́бо Авени́р о прельще́нии сы́на своего́ промышля́ти,/ собра́в вити́и на состяза́ние, рече́ им:/ а́ще ве́ру на́шу утвердите́,/ Христиа́нскую же ве́ру низложите́, просла́витеся;/ а́ще же победите́ся, то умертвите́ся./ Подо́бне рече́ и Иоаса́ф к Нахо́ру, нарица́ющуся Варлаа́му:/ а́ще ле́стныя вити́и победи́ши, просла́вишися;/ а́ще же побежде́н бу́деши, се́рдце и язы́к твой рука́ми изъе́м,/ псом в снедь с про́чими у́ды преда́м сия́./ Да, тя ви́дяще, устраша́тся вси/ не прельща́ти сыно́в царе́вых.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Те́плая Засту́пнице, наде́жда тве́рдая,/ стено́, и покро́ве, и приста́нище прибега́ющих к Тебе́,/ Присноде́во Чи́стая, необурева́емое,/ Сы́на Твоего́ и Бо́га моли́/ мир пода́ти ми́ру, и спасе́ние,/ и ве́лию и бога́тую ми́лость.</p>
                <p>
                    <style>Та́же степе́нна, 1-й антифо́н 4-го гла́са.</style>
                </p>
                <p>
                    <style>Проки́мен, глас 4: </style>Пра́ведник, я́ко фи́никс, процвете́т/ и, я́ко кедр, и́же в Лива́не, умно́жится. 
                    <style>Стих:</style> 
                    Насажде́ни в дому́ Госпо́дни,/ во дво́рех до́му Бо́га на́шего процвету́т. Вся́кое дыха́ние: 
                    <style>Стих:</style> 
                    Хвали́те Бо́га во святы́х Его́: 
                    <style>Ева́нгелие от Матфе́я, зача́ло 11.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Преподо́бне о́тче,/ во всю зе́млю изы́де веща́ние исправле́ний твои́х:/ тем на Небесе́х обре́л еси́ мзду трудо́в твои́х,/ де́монския погуби́л еси́ полки́/ и А́нгельския дости́гл еси́ чи́ны,/ и́хже житию́ без поро́ка поревнова́л еси́;/ дерзнове́ние име́я ко Христу́ Бо́гу,/ мир испроси́ душа́м на́шим.</p>
                <p>
                    <style>Кано́н Богородице, со ирмосо́м на 6, и Иоаса́фу на 8, глас 8. </style>Царю́ Иоаса́фу пе́ние моле́бное приношу́.</p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Сокруши́вшему бра́ни мы́шцею Свое́ю/ и прове́дшему Изра́иля сквозе́ Чермно́е мо́ре,/ пои́м Ему́/ я́ко Изба́вителю на́шему Бо́гу, я́ко просла́вися.</emphasis>
                </p>
                <p>Царе́вы глаго́лы слы́шав, Нахо́р зело́ вострепета́:/ вме́сто бо развраще́ния изрече́ благослове́ние,/ облича́я иуде́и и е́ллины,/ пропове́дая же на земли́ Христо́во прише́ствие,/ я́ко просла́вися.</p>
                <p>Рече́ния Нахо́р о зако́не изложи́,/ вити́и<a type="note" xlink:href="#note158">158</a>
                    же и жерцы́ посрами́шася/ и я́ко безгла́сни обрето́шася,/ царю́ же Иоаса́фу душе́ю веселя́щуся и сла́вящу Бо́га Небе́снаго,/ я́ко просла́вися.</p>
                <p>Иоаса́ф царь к Нахо́ру рече́:/ благода́ть ти испове́дую,/ я́ко по и́стине побо́рник был еси́,/ и а́ще Христа́ возлю́биши, жизнь насле́диши:/ обраща́ющимся бо к Нему́ отверза́ет врата́ Небе́сная.</p>
                <p>
                    <style>Богоро́дичен: </style>А́ще и недосто́йне принесо́х ти таково́е слове́с изви́тие,/ Богому́дрый царю́ Иоаса́фе,/ приими́ сия́ с любо́вию и принеси́ к Богома́тери моле́ние за мя,/ да ми́лость обря́щу в день Стра́шнаго испыта́ния.</p>
                <p>
                    <style>Катава́сия:</style>
                    <emphasis>Отве́рзу уста́ моя́:</emphasis>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Утверди́ся се́рдце мое́ во Го́споде,/ вознесе́ся рог мой в Бо́зе мое́м,/ разшири́шася на враги́ моя́ уста́ моя́,/ возвесели́хся о спасе́нии Твое́м.</emphasis>
                </p>
                <p>Словесы́ любе́зными царь Нахо́ра наказа́в,/ он же с пла́чем и ра́достию пусты́ню дости́же,/ на ве́ру обрати́ся и Креще́нием просвети́ся,/ и, вме́сто волка́, овча́ Христо́во обре́теся.</p>
                <p>Фе́вда к царю́ Авени́ру глаго́лаше:/ не убо́йся, царю́, Галиле́йских мудре́ц:/ си́и бо ско́ро испаду́т, не и́мут пред лице́м мои́м ста́ти,/ ни слове́с проти́вных глаго́лати.</p>
                <p>Предста́виша отрокови́цы укра́шены царе́ву сы́ну на послуже́ние,/ да прельстя́т пра́веднаго о́трока;/ о́н же, а́ще и разжже́ние в се́рдце плотско́е прии́м,/ моли́твою же и поще́нием от се́ти о́ныя изба́влен бысть.</p>
                <p>
                    <style>Богоро́дичен:</style> Напа́стьми мно́гими одержи́мь,/ из глубины́ се́рдца вопию́ Ти:/ Влады́чице, изба́ви мя, непотре́бнаго раба́ Твоего́, лю́тых обстоя́ний/ и тишину́ пода́ждь се́рдцу моему́.</p>
                <p>
                    <style>Седа́лен, глас 3:</style>
                </p>
                <p>Чи́стая и непоро́чная душа́ Боже́ственнаго о́трока/ ополче́ния вра́жия не устраши́ся,/ на по́двиг му́жески укрепля́яся, свы́ше избавле́ния прося́,/ да не оскверни́т оде́жды, ю́же от свята́го Креще́ния прия́т,/ да полу́чит красоту́ и сла́ву Христо́ву.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ки́йждо иде́же спаса́ется, та́мо пра́ведно и притека́ет;/ и ко́е ино́е таково́е прибе́жище,/ я́ко Ты, Богоро́дице, покрыва́ющее ду́ши на́ша?</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Проро́к Авваку́м у́мныма очи́ма/ прови́де, Го́споди, прише́ствие Твое́,/ тем и вопия́ше:/ от ю́га прии́дет Бог./ Сла́ва си́ле Твое́й, сла́ва снизхожде́нию Твоему́.</emphasis>
                </p>
                <p>Егда́ посто́м и моли́твою те́ло свое́ удручи́,/ зрит во сне па́жить прекра́сну/ и гра́да красоту́ недомы́сленну,/ во еди́ном у́гле жела́ет пребыва́ния, и глас слы́шит:/ подвиза́ющимся сия́ угото́вашася.</p>
                <p>Мину́в места́ о́на све́тлая,/ зрит ме́сто, тьмы испо́лнено,/ и пещь, стра́шным пла́менем шумя́щую, и гла́су глася́щу:/ сие́ муче́ние гре́шником, де́лы скве́рными себе́ оскверни́вшим.</p>
                <p>Лежа́ на одре́, убуди́вся от виде́ния,/ сле́зы, а́ки ре́ки, испуща́ше,/ и весь стра́хом объя́т быв и в себе́ разсужда́я:/ ка́ко све́тло пра́ведным воздая́ние и гре́шным стра́шно муче́ние?/ и вопия́ Христу́: сла́ва си́ле Твое́й, Го́споди.</p>
                <p>
                    <style>Богоро́дичен:</style> Бо́га на руку́ носи́вши, вся́ческая руко́ю Содержа́щаго,/ о Де́во Всеблагослове́нная!/ Того́, Де́ва, роди́вши, и по рождестве́ па́ки Де́ва пребыла́ еси́.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Го́споди Бо́же наш, мир даждь нам,/ Го́споди Бо́же наш, стяжи́ ны,/ Го́споди, ра́зве Тебе́, ино́го не ве́мы,/ и́мя Твое имену́ем.</emphasis>
                </p>
                <p>Не здра́вствует твой сын, пове́даше царю́;/ он же ско́ро притече́ и уми́льно вопроша́ше:/ что ти бысть, сы́не мой люби́мый, уте́хо ста́рости моея́?/ что та́ко лежи́ши на одре́ твое́м, ни ма́ло к кому́ бесе́дуя?</p>
                <p>Препя́л еси́ сеть нога́м мои́м:/ вма́ле всели́лася бы во ад душа́ моя́,/ а́ще не Госпо́дь помо́гл бы ми/ и показа́ мне путь ко спасе́нию,/ и ктому́ не возмо́гл бы еси́ мене́ ви́дети жи́ва/ и сы́на себе́ именова́ти.</p>
                <p>Рыда́ние и печа́ль с го́рьким пла́чем сплета́ше царь,/ неутоли́м мяте́ж име́яше, рече́ в себе́:/ ча́до, не то́кмо бого́в отступле́ния,/ но и живота́ твоего́ отрица́ешися.</p>
                <p>
                    <style>Богоро́дичен:</style> Неизглаго́ланно заче́нши Бо́га,/ и па́че естества́ родила́ еси́:/ Сего́ моли́, Всенепоро́чная, растле́вша безме́стными дея́нии,/ поми́ловати мя за неизрече́нную ми́лость.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Я́ко во́ды морски́я, Человеколю́бче,/ волна́ми жите́йскими обурева́юся./ Те́мже, я́ко Ио́на, та́ко вопию́ Ти:/ возведи́ от тли живо́т мои́, Благоутро́бне Го́споди.</emphasis>
                </p>
                <p>Шу́яго стоя́ния изба́витися/ и десна́го стоя́ния сподо́битися жела́ти/ Иоаса́фу, та́ко и́стинствующу, и ничто́же чествова́ти па́че Христо́вы любве́:/ се бо и́стинная сла́дость, и весе́лие, и ве́чное пребыва́ние.</p>
                <p>У́бо Фе́вда глаго́лаше:/ почто́ бого́в отступи́л еси́/ и отца́ царя́ прогне́вал еси́?/ Сего́ ра́ди от всех люде́й возненави́ден еси́./ Не бо́зи ли отца́ твоего́, моли́твы послу́шавше, тебе́ ему́ дарова́ша?</p>
                <p>Возопи́ царь Иоаса́ф:/ о, заблужде́ния глубино́, Вавило́нское се́мя,/ столпотворе́ния вну́че, окая́нне чароде́ивый ста́рче!/ Почто́ укаря́еши спаси́тельную про́поведь Христо́ва прише́ствия,/ Его́же сла́вы Не́бо и вся земля́ испо́лнишася?</p>
                <p>
                    <style>Богоро́дичен:</style> Помози́, Влады́чице,/ и услы́ши глаго́л мой, Всенепоро́чная,/ его́же из глубины́ души́ приношу́ Ти,/ и разреше́ние долго́в пода́ждь ми.</p>
                <p>
                    <style>Конда́к, глас 8:</style>
                </p>
                <p>Ве́дый твое́ из младе́нства благо́е изволе́ние, Иоаса́фе, еди́н сердцеве́дец Бог,/ и от ца́рствия земна́го в мона́шеское пребыва́ние приведы́й тя,/ вели́кому Варлаа́му после́довати сподо́би./ С ни́мже и ны́не го́рний Иерусали́м всесве́тлый оте́чество име́я,/ жела́емыя добро́ты красно́ наслажда́яся Святы́я Тро́ицы,/ мо́лим тя, ца́рская красото́,/ помина́й нас, ве́рою чту́щия тя.</p>
                <p>
                    <style>И́кос:</style>
                </p>
                <p>Други́й, о́тче, яви́лся еси́ врач и предста́тель,/ неду́гом одержи́мых ско́рбию, Иоаса́фе чу́дне,/ исцеля́я вся ве́рныя, притека́ющия под Боже́ственный покро́в твой./ Тем и от нас слы́шиши:/ ра́дуйся, отца́ блага́го ко́реню,/ ра́дуйся, ма́тере благи́я ветвь,/ ра́дуйся, и́же тех любо́вь отри́нувый,/ ра́дуйся, и́же еди́наго Бо́га прие́мый,/ ра́дуйся, я́ко оста́вил еси́ на земли́ во́инство,/ ра́дуйся, я́ко низложи́л еси́ ва́рварскую горды́ню,/ ра́дуйся, стена́ и храни́тель ве́рных бы́вый,/ ра́дуйся, ору́жие и столп ми́ру я́влься,/ ра́дуйся, огне́м поже́г язы́чества,/ ра́дуйся, свети́льниче, сия́я чудесы́,/ ра́дуйся, наги́м мно́жицею покро́в,/ ра́дуйся, плене́нных изба́вителю,/ помина́й нас, ве́рою чту́щия тя.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Халде́йская пещь, огне́м распала́емая,/ ороша́шеся Ду́хом,/ Бо́жиим предстоя́нием, о́троцы поя́ху:/ благослове́н еси́, Бо́же оте́ц на́ших.</emphasis>
                </p>
                <p>Сла́ву же, и ца́рство, и о́бласть всю на́двое разде́льшему,/ о́ву себе́ оста́вль,/ о́ву же вруча́ет сы́ну, царя́ его́ поста́вив;/ кня́зи же мно́ги и страти́ги преда́в,/ любе́зно же и че́стно отпусти́ его́ на страну́ свою́.</p>
                <p>Не про́сто к ца́рству идя́ше,/ но честны́й крест пред ним ноша́ху;/ вшед же во град,/ на всех столпе́х о́браз креста́ водружа́ше и ка́пища разоря́ше,/ прекра́сну це́рковь Влады́ки Христа́ воздви́же/ и всем собра́тися к ней повелева́ше;/ сам же приле́жно моля́шеся.</p>
                <p>Христу́ ве́ровати вся подру́чныя уча́ше,/ изгна́нныя же отце́м епи́скопы, иере́и и мона́хи ра́достно срета́ше,/ и свои́ми рука́ми но́ги их омыва́ше,/ и вся́ко промышле́ние о них творя́ше; и усе́рдно взыва́ше:/ препросла́вленный Бо́же, благослове́н еси́.</p>
                <p>
                    <style>Богоро́дичен:</style> Дре́вле у́бо Иа́ков Тя преднаписа́;/ Иса́ия же, у́глем Ду́ха очи́щся,/ Бо́га Емману́ила от утро́бы Твоея́ роди́тися прозна́менова./ К Нему́же велегла́сно вопия́ше:/ оте́ц на́ших Бо́же, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Покрыва́яй вода́ми превы́спренняя</emphasis>
                    <emphasis>Своя́,/ полага́яй мо́рю преде́л песо́к/ и содержа́й вся,/ Тя пое́т со́лнце, Тя сла́вит луна́,/ Тебе́ прино́сит песнь вся тварь,/ я́ко Соде́телю всех во ве́ки.</emphasis>
                </p>
                <p>У́бо Иоаса́фов дом растя́ше,/ Авени́ров же умаля́шеся,/ а́бие царь писа́нием сы́на призыва́ет,/ он же ско́ро прише́д, на ве́ру отца́ обрати́,/ и от купе́ли сему́ прие́мник быв, и возопи́ ра́достно:/ сла́влю Тя, Христе́, во ве́ки вся.</p>
                <p>Бысть чу́до преди́вно:/ сын роди́телю своему́ отец яви́ся./ Окре́стныя страны́ просвеща́хуся, це́ркви созида́хуся,/ епи́скопи и иере́и же́ртву Бо́гу приноша́ху, песнь воспева́юще/ и сла́вяще Христа́ во ве́ки вся.</p>
                <p>Госпо́днею благода́тию дарь Авени́р веселя́шеся,/ всю ца́рскую власть сы́ну предаде́,/ сам же в молча́нии пребыва́ше:/ в толи́ку глубину́ смире́ния вложи́ себе́,/ я́ко и дре́вних превзы́ти благове́рием,/ и сла́вяше Христа́ во ве́ки вся.</p>
                <p>
                    <style>Богоро́дичен:</style> Ины́я по́мощи не и́мамы, ра́зве Тебе́, Влады́чице:/ Ты кре́пость и утвержде́ние,/ Ты похвала́, и ра́дование, и храни́тельница ми́ра;/ к Тебе́ прибега́юще, спаса́емся вси.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Тя, Неискусобра́чную Ма́терь Бо́га</emphasis>
                    <emphasis>Вы́шняго,/ Тя, па́че ума́ ро́ждшую сло́вом вои́стинну Бо́га,/ вы́шшую Пречи́стых сил,/ немо́лчными славословле́нии велича́ем.</emphasis>
                </p>
                <p>Мину́вшим днем не́киим по Креще́нии/ царь Авени́р а́бие в неду́г теле́сный впаде́,/ и егда́ нача́т приближа́тися коне́ц жития́ его́,/ в до́брем испове́дании, с те́плыми слеза́ми ду́шу свою́ предаде́.</p>
                <p>Ра́достными слеза́ми сын почита́ше отца́,/ не украси́ его ца́рскими оде́ждами,/ но просты́м одея́нием те́ло его покры́;/ над гро́бом став, ру́це возде́в, Бо́гу благодаре́ние возсыла́ше,/ в покая́нии того́ прии́мшу.</p>
                <p>К лю́дем глаго́лаше, седя́ на престо́ле ца́рстем:/ отец мой, царь Авени́р, у́мре, я́ко еди́н от ни́щих,/ ничто́же ему́ после́дова, ни бога́тство, ни ца́рская сла́ва;/ вы же избери́те себе́, его́же хо́щете,/ да ца́рствует над ва́ми.</p>
                <p>
                    <style>Богоро́дичен:</style> Ле́ствица Иа́ковля, Е́юже дре́вле А́нгелы ви́де сходя́ща;/ гора́ приосене́нная, от Нея́же ка́мень без рук отсече́ся;/ и дверь Небе́сная, Е́юже Госпо́дь еди́н про́йде./ Еди́на в жена́х Ты еси́, Пречи́стая.</p>
                <p>
                    <style>Свети́лен:</style>
                </p>
                <p>Ца́рство оста́вив, к пусты́ни устреми́ся/ и в хра́мине убо́гаго обита́,/ ца́рскую оде́жду совле́к, убо́гому даде́,/ коне́чную ми́лостыню показа́в, Христу́ после́дова.</p>
                <p>
                    <style>Богоро́дичен:</style> В це́рковь Твою́ прибега́юще, вопие́м Ти, Пречи́стая:/ пода́ждь нам по́мощь и лю́тых избавле́ние,/ да при́сно велича́ем Рождество́ Твое́.</p>
                <p>
                    <style>На хвали́тех стихи́ры на 4, глас 6.</style>
                </p>
                <p>
                    <style>Подо́бен:</style> Все отло́жше:</p>
                <p>
                    <style>пи́саны на вече́рни (</style>
                    <emphasis>
                        <style>зри день сей вы́ше</style>
                    </emphasis>
                    <style>) </style>
                    <style>Сла́ва, глас 6:</style>
                </p>
                <p>Преподо́бнии отцы́,/ во всю зе́млю изы́де веща́ние исправле́ний ва́ших:/ тем на Небесе́х обрето́сте мзду трудо́в свои́х,/ де́монския погуби́ли есте́ полки́/ и А́нгельския дости́гли есте́ чи́ны,/ и́хже житию́ непоро́чно поревнова́ли есте́./ Дерзнове́ние иму́ще ко Христу́ Бо́гу,/ мир испроси́те душа́м на́шим.</p>
                <p>
                    <style>И ны́не: </style>Богоро́дице, Ты еси́ лоза́ и́стинная:</p>
                <p>
                    <style>Славосло́вие вели́кое. И отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны, пе́сни 3-я и 6-я. Проки́мен, глас 7:</style>Возвесели́тся пра́ведник о Го́споде/ и упова́ет на Него́. 
                    <style>Стих:</style> 
                    Услы́ши, Бо́же, глас мой,/ внегда́ моли́тимися к Тебе́. 
                    <style>Апо́стол к Колосса́ем, зача́ло 250. </style>
                    Аллилу́ия, 
                    <style>глас 5: </style>
                    Воззва́ша пра́веднии,/ и Госпо́дь услы́ша их. 
                    <style>Стих:</style> 
                    Мно́ги ско́рби пра́ведным,/ и от всех их изба́вит я Госпо́дь. 
                    <style>Ева́нгелие от Матфе́я, зача́ло 55, от полу́. Прича́стен: </style>
                    В па́мять ве́чную:</p>
            </section>
            <section>
                <title>
                    <p>В то́йже день 
                        <style>И́на слу́жба преподо́бным отце́м Варлаа́му</style>
                        и Иоаса́фу, царе́вичу Инди́йскому</p>
                </title>
                <p>
                    <style>На</style> Го́споди, воззва́х: 
                    <style>стихи́ры, глас 4.</style></p>
                <p>
                    <style>Подо́бен:</style> Я́ко добля:</p>
                <p>Пусты́ни до́брое воспита́ние/ и Небе́снаго Иерусали́ма граждани́на,/ преподо́бным украше́ние,/ преблаже́ннаго Варлаа́ма пе́сньми, лю́дие, почти́м/ со Иоаса́фом достохва́льным,/ я́ко де́лателей прему́дрых/ в Тро́ице сла́вимаго Бо́га,/ Е́муже и ны́не предстоя́т,/ с Вы́шними си́лами лику́юще,/ и мо́лятся о душа́х на́ших.</p>
                <p>От присноживо́тнаго исто́чника напое́нный,/ уче́ний медото́чных Варлаа́ма преподо́бнаго,/ непло́дное дре́во израсти́ ветв многопло́дный,/ Иоаса́фа, ца́рское украше́ние/ и отце́м пусты́нным сла́ву,/ и́хже ли́ком сопричте́нны,/ ны́не водворя́ющеся в Небе́сных оби́телех,/ я́ко пе́рвии жи́телие,/ моли́теся Го́сподеви/ о любо́вию па́мять ва́шу пе́сньми ублажа́ющих.</p>
                <p>Я́ко прему́дрый лове́ц/ и сладкоглаго́ливый ри́тор,/ мре́жею Богодухнове́нных ти слове́с,/ Варлаа́ме сла́вный,/ улови́ ца́рскую о́трасль,/ в пусты́ни неви́дения рожде́нную,/ и прине́сл еси́ в дар/ ко от Небе́с Соше́дшему взыска́ти поги́бшее/ и спасти́ естество́ челове́ческое.</p>
                <p>
                    <style>Сла́ва, глас 6:</style>
                </p>
                <p>Иноку́ющих мно́жества,/ прииди́те, хвале́ние принесе́м/ досто́йным хвалы́ преподо́бным отце́м,/ Варлаа́му со Иоаса́фом,/ он бо тле́нных ми́ра оста́вль,/ а сей ца́рство презре́в,/ и те́сным путе́м, крест на ра́мена взе́мше, после́доваста,/ с Ни́мже ны́не ца́рствующе в Небе́сных дво́рех,/ моли́тася о чту́щих любо́вию святу́ю па́мять ва́шу.</p>
                <p>
                    <style>И ны́не, Богоро́дичен по гла́су.</style>
                </p>
                <p>
                    <style>На стихо́вне стихи́ры, глас 2.</style>
                </p>
                <p><style>Подо́бен:</style> Егда́ от Дре́ва:</p>
                <p>Духо́вную мре́жу распросте́р,/ от вы́шния прему́дрости научи́вся,/ преблаже́нне Варлаа́ме,/ улови́л еси́ кра́сную лови́тву — Иоаса́фа сла́внаго,/ и того́ прине́с ко Влады́це своему́,/ я́ко непоро́чную же́ртву и всесожже́ние Богоприя́тно.</p>
                <p>
                    <style>Стих:</style> Восхва́лятся преподо́бнии во сла́ве/ и возра́дуются на ло́жах свои́х.</p>
                <p>Би́сер многоце́нный обре́т,/ преподо́бне Варлаа́ме,/ в пусты́ни живы́й с Бо́гом,/ и того́ не сокры́в, я́ко лени́вый раб,/ но, а́ки до́брый купе́ц, шед, прода́в,/ досто́йный ца́рскаго венца́,/ до́брому то́ржнику, Иоаса́фу преблаже́нному.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>От до́браго дража́йшую маргари́ту стяжа́в,/ преподо́бне Иоаса́фе,/ ца́рство и вся пре́лести ми́ра, а́ки уме́ты, вмени́л еси́,/ пусты́ни дости́гл, еди́н Еди́ному Бо́гу после́дуя,/ духо́внаго своего́ отца́ обре́т,/ и, от него́ укра́сився по́стническими труды́,/ вшел еси́ в Небе́сный черто́г,/ отню́ду же и нас не забу́дита,/ преблаже́ннии отцы́,/ па́мять ва́шу пе́сньми ублажа́ющих.</p>
                <p>
                    <style>Сла́ва, глас 4:</style>
                </p>
                <p>От ко́рене терно́внаго/ благоуха́нный крин израсте́,/ блаже́нный царю́ Иоаса́фе,/ от пото́ка бо напое́н уче́ний преподо́бнаго Варлаа́ма,/ и те́мже, омы́в серде́чныя о́чи,/ узре́ све́тло Творца́ своего́,/ в Тро́ице сла́вимаго Бо́га,/ Ему́же ны́не в Вы́шних с учи́телем предстоя́ще,/ моли́те спасти́ся душа́м на́шим.</p>
                <p>
                    <style>И ны́не, Богоро́дичен.</style>
                </p>
                <p>
                    <style>Тропа́рь преподо́бному Варлаа́му, глас 8:</style>
                </p>
                <p>Слез твои́х исто́чники пусты́ни безпло́дное возде́лал еси́,/ и и́же из глубины́ воздыха́ньми во сто трудо́в уплодоно́сил еси́,/ и был еси́ свети́льник вселе́нныя, сия́я чудесы́, Варлаа́ме о́тче наш,/ моли́ Христа́ Бо́га спасти́ся душа́м на́шим.</p>
                <p>
                    <style>Сла́ва, Тропа́рь преподо́бному Иоаса́фу, царю́ Инди́йскому, глас 4:</style>
                </p>
                <p>Из чре́ва ма́терня/ прекра́сное вселе́ние бысть Свята́го Ду́ха,/ пресла́вне Иоаса́фе,/ и от блаже́ннаго Варлаа́ма безце́нный би́сер, Христа́,/ в се́рдце свое́м прия́л еси́,/ и Боже́ственным Креще́нием И́ндию просвети́л еси́,/ оте́ческое же нече́стие испра́вль,/ приведе́ его́ от тьмы ко све́ту Богоразу́мия/ и, оста́вив тле́нное на земли́ ца́рство,/ пусты́ню дости́г и своего́ учи́теля,/ те́мже на Небесе́х от Живонача́льныя Тро́ицы/ венце́м ца́рским венча́ся,/ моли́ о нас, чту́щих честну́ю твою па́мять.</p>
                <p>
                    <style>И ны́не, Богоро́дичен.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-м стихосло́вии седа́лен, глас 1.</style>
                </p>
                <p><style>Подо́бен:</style> Лик А́нгельский:</p>
                <p>Зако́ну благоче́стия и и́стины су́щи служи́тель,/ уче́нию Ева́нгельскому ревни́тель изя́щный,/ ему́же Богосло́вными словесы́ преподо́бнаго Варлаа́ма научи́вся, царе́вичу Иоаса́фе,/ вся е́ллинская служе́ния и честь и́дольскую попра́л еси́/ и Еди́наго Бо́га в Тро́ице чести́ пред все́ми я́ко созда́нию Созда́теля/ пропове́дал еси́, преблаже́нне.</p>
                <p>
                    <style>Сла́ва, и ны́не, Богоро́дичен: </style>Гаврии́лу, веща́вшу Тебе́:</p>
                <p>
                    <style>По 2-м стихосло́вии седа́лен, глас 5.</style>
                </p>
                <p>
                    <style>Подо́бен:</style> Собезнача́льное:</p>
                <p>Я́ко многоце́нное сокро́вище и дража́йшую маргари́ту,/ открове́нием преблаже́ннаго Варлаа́ма обре́т, царе́вичу Иоаса́фе,/ Присносу́щное Сло́во Отцу́ и Ду́хови,/ ду́хи лука́вствия и лесть и́дольскую оплева́л еси́,/ ме́рзость творя́ служе́нием тва́ри тварь боготвори́ти,/ тем я́ко испове́дник ве́ры от Бо́га венча́лся еси́, преподо́бне,/ Ему́же предстоя́, со дерзнове́нием моли́ся о чту́щих любо́вию па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Собезнача́льное Сло́во Отцу́ и Ду́хови,/ от Де́вы ро́ждшееся на спасе́ние на́ше,/ воспои́м, ве́рнии, и поклони́мся,/ я́ко благоволи́ пло́тию взы́ти на Крест,/ и смерть претерпе́ти,/ и воскреси́ти уме́ршия/ сла́вным воскресе́нием Свои́м.</p>
                <p>
                    <style>По полиеле́и седа́лен, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Я́ко прие́м, о́тче Варлаа́ме, Небе́сное Сло́ва се́мя,/ добропло́дну зе́млю душе́ при́тчею гада́ний возде́лав, преблаже́ннаго Иоаса́фа,/ все́яв му́дре, и израсти́ клас Богови́дения,/ и прине́с во всепло́дие Влады́це своему́,/ тем я́ко бла́га де́лателя Це́рковь почита́ет па́мять твою́, свя́те,/ хвалу́ даю́щи Творцу́ всех и Бо́гу.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Мно́гими обстоя́ньми и напа́стьми лю́тых, Де́во, окружа́еми, и ко отча́янию при́сно впа́дающе,/ еди́ну Тя спасе́ние, и наде́жду, и сте́ну и́мамы, Богоро́дице,/ и Тебе́ по до́лгу ве́рою и ны́не мо́лим:/ спаси́ рабы́ Твоя́.</p>
                <p>
                    <style>Кано́н преподо́бным, глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Сокруши́вшему бра́ни мы́шцею Свое́ю/ и прове́дшему Изра́иля сквозе́ Чермно́е мо́ре,/ пои́м Ему́ я́ко Изба́вителю на́шему Бо́гу, я́ко просла́вися.</emphasis>
                </p>
                <p>Сокруше́нна ми се́рдца в хвале́нии па́мяти ва́шей, преподо́бнии отцы́,/ в сокруше́нии припа́дающия прие́мля, Бог да не уничижи́т,/ помоли́ся, о́тче Варлаа́ме со Иоаса́фом,/ е́же ми воспе́ти Изба́вителю, я́ко просла́вися.</p>
                <p>Вы́шняго про́мысл, е́же всем хотя́й спасти́ся,/ посла́ тя от пусты́ни, преподо́бне Варлаа́ме, взыска́ти Иоаса́фа,/ в неве́дении Богови́дения су́ща,/ и показа́ти многоце́нный би́сер — Христа́,/ со́лнца светле́е блища́щийся,/ отъе́млющаго неве́рующим зра́ки.</p>
                <p>До́браго купца́ уподо́бивыйся нра́ву, о́тче Варлаа́ме,/ сам пе́рвие прода́л еси́ вся своя́ отверже́нием ми́ра/ и купи́л еси́ село́ до́брое — Сенахери́мскую пусты́ню,/ иде́же обре́т сокро́вище, искупи́ тем, а́ки долг, ду́шу преблаже́ннаго Иоаса́фа.</p>
                <p>
                    <style>Богоро́дичен:</style> До́брую Тя Еди́ну обре́т в жена́х и нескве́рную голуби́цу,/ одесну́ю Себе́ ста́ти повеле́ Сын Твой и Бог,/ скве́рну душ на́ших очи́сти и шу́яго<a type="note" xlink:href="#note159">159</a>
                    стоя́ния свободи́,/ рожда́я к десно́й<a type="note" xlink:href="#note160">160</a>
                    ча́сти всех Призыва́ющаго, Мари́е Де́во.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Утверди́ся се́рдце мое́ во Го́споде,/ вознесе́ся рог мой в Бо́зе мое́м,/ разши́ришася на враги́ моя́ уста́ моя́,/ возвесели́хся о спасе́нии Твое́м.</emphasis>
                </p>
                <p>Ничто́же па́че любве́ предпочита́я, Варлаа́ме свя́те,/ е́же за ду́шу дру́га ду́шу свою́ положи́ти,/ упова́нием впери́ся, утверди́ся па́лицею ве́ры,/ изведе́ честно́е от недосто́йнаго/ и возвесели́ся о спасе́нии твое́м, Иоаса́фе.</p>
                <p>О, блаже́нныя твоея́ любве́, преблаже́нне Варлаа́ме!/ О, вы́шния и Богода́нныя ти прему́дрости!/ Вверг бо еси́, а́ки у́дицу, сло́во/ в многому́тное идолобе́сия мо́ре/ и ят, а́ки ры́бу, Иоаса́фа,/ о его́же взыска́нии возвесели́ся.</p>
                <p>Стра́нным о́бразом Бы́вшаго за ны стра́нна/ покры́лся еси́, преблаже́нне Варлаа́ме,/ и прии́де показа́ти и́стину по предуви́дению иму́щему я́тися пра́вды, Иоаса́фу преблаже́нному.</p>
                <p>
                    <style>Богоро́дичен:</style> Стра́нный о́браз прижи́тия Твоего́ ви́дяще,/ к Тебе́, Безму́жная Ма́ти, ра́бски припа́даем и мо́лимся:/ стра́нных нас на путь спасе́ния наста́ви,/ я́ко еди́на Наста́вница хотя́щим спасти́ся.</p>
                <p>
                    <style>Седа́лен, глас 5:</style>
                </p>
                <p>Отце́м сла́ву и пусты́ни воспита́ние,/ преподо́бнаго Варлаа́ма пе́сньми пе́ти не земноро́дных подо́бне, но А́нгельским лико́м сво́йственно,/ я́ко земна́го А́нгела и Небе́снаго граждани́на,/ при́сно моля́щегося о душа́х на́ших.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Херуви́мов Честне́йшей и Серафи́мов Превы́шщей/ не земноро́дных уст песнь приноси́ти,/ но А́нгельскому ли́ку то сво́йственно,/ оба́че дерза́ем, кни́жнии, пе́ти и хвали́ти Тя, Пречи́стая,/ я́ко Неусы́пную Моли́твенницу о душа́х на́ших.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Проро́к Авваку́м у́мныма очи́ма/ прови́де, Го́споди, прише́ствие Твое́,/ те́ми вопия́ше:/ от ю́га прии́дет Бог./ Сла́ва си́ле Твое́й,/ сла́ва снизхожде́нию Твоему́.</emphasis>
                    <emphasis/>
                </p>
                <p>Усмотри́тельным Свои́м о́ком ве́дый Вы́шний коего́ждо пре́жде бытия́ его́/ призыва́ет и наставля́ет к Себе́,/ я́коже и тебе́, царе́вичу Иоаса́фе, блаже́нным Варлаа́мом,/ да возда́си сла́ву Призыва́ющему во спасе́ние, и́мже весть смотре́нием.</p>
                <p>Ви́дев, преблаже́нне Иоаса́фе, а́ще и стрего́м,/ немощно́е челове́ческое естество́,/ и, разуме́в кра́ткую жизнь, се́рдцем уязви́ся, лу́чшия взыска́ти жела́я,/ те́мже и жела́емое ти извести́ся разу́мне преподо́бным Варлаа́мом.</p>
                <p>Егда́ со́лнце пра́вды облиста́ тя, царе́вичу Иоаса́фе,/ уче́ньми преподо́бнаго Варлаа́ма,/ тогда́ идолопокло́нницы, а́ки зве́рие в ло́жах свои́х, неве́дением успо́ша/ и не разуме́ша та́йны, отверза́ющия ти врата́ Го́рняго Иерусали́ма.</p>
                <p>
                    <style>Богоро́дичен:</style> Со́лнцу предте́кшая денни́це, Богоневе́стная Де́во,/ сы́на дне́ви покажи́ ми и на путь покая́ния наста́ви,/ я́ко да тем улучу́ вход к ра́йскому селе́нию.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Го́споди, Бо́же наш,/ мир даждь нам,/ Го́споди, Бо́же наш,/ стяжи́ ны,/ Го́споди, ра́зве Тебе́, ино́го не ве́мы,/ и́мя Твое́ имену́ем.</emphasis>
                </p>
                <p>Во при́тчах отве́рзл еси́ уста́ своя́, Варлаа́ме,/ сия́ показу́я гада́ний о́бразы,/ и научи́ ти, Иоаса́фе, Ева́нгельскому после́довати тече́нию,/ пе́рвие отро́ждшися водо́ю и Ду́хом.</p>
                <p>Ба́нею Креще́ния обно́влься, пречу́дне Иоаса́фе,/ ве́тхаго совле́кся челове́ка и в но́ваго обле́кся,/ я́коже наста́ви тя духо́вный твой оте́ц, Варлаа́м преподо́бный.</p>
                <p>Бу́ря идолобе́сия воста́ на тя, преподо́бне Иоаса́фе,/ но не поколеба́ твоего́ ве́ры хра́му,/ осно́ван бо бе на краеуго́льном ка́мени — Христе́/ и утвержде́н до́бре, я́коже устро́и Варлаа́м прему́дрыми уче́ньми.</p>
                <p>
                    <style>Богоро́дичен:</style> Бу́ря жите́йских страсте́й воста́ на ми отча́яния,/ и проти́вен ветр от до́браго тече́ния ми воспяща́ет,/ ускори́, Чи́стая, и путь мой от паде́ния к до́брому приста́нищу устро́й,/ Ты бо еси́ приста́нище жите́йских пла́ваний.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Я́ко во́ды морски́я, Человеколю́бче,/ волна́ми жите́йскими обурева́юся,/ те́мже, я́ко Ио́на,/ та́ко вопию́ Ти:/ возведи́ от тли живо́т мой, Благоутро́бне Го́споди.</emphasis>
                    <emphasis/>
                </p>
                <p>Я́ко во́ды морски́я, во́лны искуше́ния воста́ша на тя, преподо́бне Иоаса́фе,/ но, а́ки крыло́ма, посто́м и моли́твою прелете́в на ти́хое приста́нище/ направле́нием до́браго учи́теля твоего́ Варлаа́ма.</p>
                <p>Кре́пка любы́ твои́, а́ки сме́рть, царю́ Иоаса́фе, к Бо́гу бя́ше,/ то́ю бо умори́л еси́ все Фе́вдино волхвова́ние,/ па́че же сама́го кня́зя тьмы́, хотя́щаго, твое́й чистоте́ одоле́в, от Бо́га отврати́ти.</p>
                <p>Ди́вен позо́р<a type="note" xlink:href="#note161">161</a>
                    и взыска́ние мудрецо́в о ве́ре,/ но, егда́ Дух Святы́й возде́йствова,/ вся е́ллинская шата́ния ослабе́ша,/ проти́ву твоему́, царе́вичу Иоаса́фе, Боже́ственному раче́нию не возмого́ша ста́ти/ и отца́ твоего́ Варлаа́ма моли́твам.</p>
                <p>
                    <style>Богоро́дичен:</style> Ди́вен позо́р А́нгелом и челове́ком, Пречи́стая,/ я́ко без му́жа ражда́еши и де́вством запечатле́нна Ма́ти познава́ешися,/ Бог бо из Тебе́ роди́ся, побежда́яй естества́ чин.</p>
                <p>
                    <style>Конда́к, глас 8:</style>
                </p>
                <p>Ве́дый твое́ от младе́нства благо́е изволе́ние, Иоаса́фе,/ еди́н сердцеве́дец Бог,/ и́бо от ца́рствия земна́го во и́ноческое пребыва́ние приведы́й тя,/ и вели́кому Варлаа́му восле́довати сподо́би тя,/ и со А́нгелы с ним в Неизрече́нном Све́те водворя́ся;/ с ни́мже Святе́й Тро́ице предстоя́,/ мо́лим тя, ца́рское красото́,/ помина́й нас, ве́рою пра́зднующих па́мять твою́.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>О́троцы евре́йския в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
                </p>
                <p>В се́ти свое́й увязе́ гре́шник,/ псало́мник предви́де сие́,/ запина́яй бо прему́дрым,/ в кова́рстве устро́и, е́же бы ста́ти проти́ву ве́ры твоея́, царе́вичу Иоаса́фе,/ сей той вторы́й Варлаа́м яви́ся, благослови́ и восхвали́ премене́нием о́браза,/ я́коже сам той Варлаа́м Нахо́р бя́ше.</p>
                <p>Ка́мень мы́сленный был еси́, о́тче Варлаа́ме,/ источи́вший струю́ сла́дких уче́ний,/ и́хже испи́в, Иоаса́ф ди́вный, го́ресть ми́ра презре́в, и возопи́:/ благословен Бог оте́ц на́ших.</p>
                <p>Ца́рствия Христо́ва жела́я насле́дник бы́ти, Иоаса́фе прему́дре,/ ца́рство земно́е оста́ви и взыска́ти и́де Варлаа́ма,/ измени́в ме́ньше на бо́льшее и ху́ждшее покори́ лу́чшему, поя́:/ благослове́н Бог оте́ц на́ших.</p>
                <p>
                    <style>Богоро́дичен:</style> Царя́ Небе́снаго Черто́г све́тел и Пала́та кра́сна су́щи,/ я́ко Многомо́щная не забу́ди лю́де́й Твои́х,/ но приклони́ у́хо Твое́ на мольбу́/ и введи́ в черто́г Небе́сный ве́рно испове́дающих Тя, Ма́терь Бо́га оте́ц на́ших.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Покрыва́яй вода́ми превы́спренняя</emphasis>
                    <emphasis>Своя́,/ полага́яй мо́рю преде́л песо́к и содержа́й вся,/ Тя пое́т со́лнце, Тя сла́вит луна́,/ Тебе́ прино́сит песнь вся тварь/ я́ко Соде́телю всех во ве́ки.</emphasis>
                </p>
                <p>Покры́в себе́ во́льною нището́ю Христа́ ра́ди,/ нас ра́ди обнища́вшаго стопа́м после́дуя, царе́вичу Иоаса́фе,/ в пусты́ню всели́ся, а́ки пти́ца, избе́гшая се́тей ми́ра страсте́й,/ влеко́м любо́вию к Бо́гу и отцу́ своему́ Варлаа́му,/ с ни́мже ны́не Тро́ицу сла́вите во ве́ки.</p>
                <p>Любо́вь твоя́, преблаже́нне Иоаса́фе, и жела́ние бысть, а́ки желе́зо,/ влеку́щееся, а́ки магни́том, Богому́дрым Варлаа́мом,/ его́же обре́т в пусты́ни,/ ра́достным се́рдцем возда́сте хвалу́ во ве́ки.</p>
                <p>Во двои́х ли́цах бысть еди́но се́рдце в вас, преподо́бнии отцы́,/ еди́ным жела́нием, еди́ным раче́нием воскрыли́вшеся, на Богови́дение востеко́сте/ и, де́монов победи́вше полки́, со А́нгелы сла́вите Го́спода во ве́ки.</p>
                <p>
                    <style>Богоро́дичен:</style> Во двои́х во́лех и хоте́ниих,/ в еди́ном же соста́ве вопло́щся из Тебе́, Безму́жняя Ма́ти,/ просла́ви Тя в ро́дех родо́в/ и научи́ хвала́ми пе́ти во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Проявле́нное на горе́ законополо́жнику во огни́ и купине́/ Рождество́ Присноде́вы,/ в на́ше, ве́рных, спасе́ние/ пе́сньми немо́лчными велича́ем.</emphasis>
                </p>
                <p>Ле́ствицу доброде́телей утверди́вше, блаже́ннии отцы́,/ взыдо́сте на Го́рняя и всели́стеся в пресве́тлая места́ прекра́снаго Иерусали́ма,/ моли́тася и нам с ва́ми бы́ти, я́ко па́мять ва́шу велича́ем.</p>
                <p>По мно́гих труде́х и боле́знех прише́л еси́, о́тче Варлаа́ме,/ в поко́йная и безболе́зненная места́, во град нерукотворе́нный,/ и по себе́ не оста́вил еси́ духо́внаго ти сы́на Иоаса́фа,/ но ско́ро умоли́ всели́тися ему́ с то́бою/ и наслади́тися, е́же угото́ва Бог лю́бящим Его́.</p>
                <p>Я́ко единоу́мне в жи́зни сей пожи́сте,/ та́ко в бу́дущем ве́це неразлу́чно вселе́ние и́мате в оби́телях Небе́сных,/ иде́же и нам всели́тися моли́те, преподо́бне Варлаа́ме с Иоаса́фом,/ се бо па́мять ва́шу пе́сньми велича́ем.</p>
                <p>
                    <style>Богоро́дичен:</style> Жизнь присносу́щную ро́ждшая, Безневе́стная Де́во,/ жизнь вре́менную даждь нам до́бре премину́ти и доспе́ти ве́чныя жи́зни,/ раболе́пне Тя пе́сньми велича́ющим.</p>
                <p>
                    <style>Свети́лен:</style>
                </p>
                <p>Ца́рскую диади́му и ски́петр держа́вы,/ све́тлыя черто́ги и златотка́нную порфи́ру оста́вль, царе́вичу Иоаса́фе,/ и измени́в та на убо́гую иноку́ющих оде́жду ску́дную,/ пусты́ню, а́ки простра́нныя черто́ги, возлюби́в за любо́вь возлюби́вшаго тя Христа́,/ Ему́же предстои́ши с Варлаа́мом достохва́льным,/ моли́те о всех чту́щих па́мять ва́шу.</p>
                <p>
                    <style>Богоро́дичен:</style> 
                </p>
                <p>Ца́рская порфи́ро и у́мная багряни́це, в ню́же Царь Сла́вы одея́ся,/ оде́жды све́тлыя нас не иму́щих/ покры́й ри́зою бла́гости Твоея́, Пречи́стая Де́во, и введи́ в черто́г,/ Ты бо еси́ Сама́ све́тлая пала́та и черто́г нескве́рный.</p>
                <p>
                    <style>На хвали́тех стихи́ры на 4, глас 4.</style>
                </p>
                <p>
                    <style>Подо́бен:</style> Я́ко до́бля:</p>
                <p>Во мно́жестве трудо́в ва́ю, преподо́бнии отцы́,/ Небе́сная упокое́ния стяжа́сте,/ с весе́лием на ло́жа́х свои́х восхваля́етеся,/ я́ко А́нгелом согра́ждане су́ще/ и Престо́лу Бо́жию предстоя́ще,/ на земли́ па́мять ва́шу соверша́ющим/ моли́тася страсте́й и грехо́в оставле́ние улучи́ти,/ я́ко моли́твенницы о душа́х на́ших.</p>
                <p>Доброде́телем вели́кое приста́нище/ и пусты́ни украше́ние/ доброгла́сно нарица́ем тя, преблаже́нне Варлаа́ме/ со Иоаса́фом достохва́льным,/ вы бо бы́ста о́браз целому́дрию и моли́тве,/ сокро́вище некрадо́мо,/ и чудесе́м мно́гим де́лателие,/ и моли́твенника преизя́щна/ о при́сно хва́лящих па́мять ва́шу, отцы́ Богому́дрии.</p>
                <p>Гроб и пусты́ня непрохо́дная/ сопря́та вас, отцы́ Богоно́снии,/ но Бог яви́ ца́рству Инди́йскому,/ ему́же держа́вствуяй, благоспе́шно про́йде, ища́,/ и, обре́т, отве́рзе земле́нна не́дра,/ ви́де мо́щи тле́нию неприча́стны и благоуха́ния испо́лнены,/ я́же, я́ко многоце́нное сокро́вище, ра́достию прене́с/ в по́мощь и заступле́ние держа́ве свое́й.</p>
                <p>
                    <style>Сла́ва, глас 6:</style>
                </p>
                <p>Свети́льника слове́с Богодухнове́нных/ и при́точника преизя́щна, Варлаа́ма преблаже́ннаго,/ пе́сньми, лю́дие, почти́м,/ той бо отве́рзе в при́тчах уста́ своя́ медото́чная/ и провеща́ гада́ния, а́ки гусль сладча́йшая,/ приклони́ ушеса́ во слы́шание Иоаса́фа, царя́ достохва́льнаго,/ и, обвесели́в скорбьми́ одержи́ма о Бо́зе неве́дения,/ в Не́мже изве́стно обре́т Богови́денный свет,/ просвети́ся, ве́ровав в Тро́ице сла́вимому Бо́гу,/ от Него́ прия́т Ца́рство Небе́сное,/ иде́же моли́тася, о Богоно́снии отцы́,/ да обря́щемся с Ва́ми,/ любо́вию чту́щии святу́ю па́мять ва́шу.</p>
                <p>
                    <style>И ны́не, Богоро́дичен.</style>
                </p>
                <p>
                    <style>На Литурги́и слу́жба преподо́бническая.</style>
                </p>
                <p>
                    <style>По заприча́стном стихе́ — стихи́ра, глас 2, песнь царе́вича Иоаса́фа, </style>
                </p>
                <p>
                    <style>коли́ шел в пусты́ню к Варлаа́му.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Приими́ мя, пусты́не,/ я́ко ма́ти ча́до свое́,/ в ти́хое и безмо́лвное не́дро свое́,/ отбе́гшаго от лука́выя блудни́цы ми́ра сего́./ О прекра́сная пусты́не,/ возлюби́х бо тя па́че ца́рских черто́г/ и позлаще́нных пала́т./ Не брани́, пусты́не,/ страши́лищи свои́ми,/ ве́твие твое́ зеле́ное,/ дви́жащеся от возду́ха ма́лых ветро́в,/ и по́йду в лу́зе/ по кра́сному твоему́ виногра́ду,/ и бу́ду, я́ко ди́вий зве́рь,/ еди́н, скита́яся и бе́гая/ челове́к и многомяте́жныя сея́ жи́зни,/ седя́, пла́ча и рыда́я/ в глубо́ком и ди́ком не́дре твое́м./ О, Христе́, всех Царю́,/ не лиши́ мене́ Небе́снаго Ца́рствия Твоего́!</p>
                <p>
                    <emphasis>
                        <style>Зри:</style>
                    </emphasis>
                    <style>А́ще пое́м преподо́бным Варлаа́му и Иоаса́фу бде́ние, соединя́ем о́бе слу́жбы си́це: На </style>Го́споди, воззва́х: 
                    <style>стихи́ры на 8 из обе́их служб. На литии́ — стихи́ры стихо́вныя ино́й</style>
                    <style>слу́жбы. Сла́ва, стихи́ра по заприча́стном стихе́ ино́й слу́жбы. На стихо́вне — стихи́ры стихо́вныя пе́рвой слу́жбы. Тропа́рь пе́рвой слу́жбы глаго́лем на вече́рни и у́трени, а тропари́ ино́й слу́жбы глаго́лем, пременя́юще на сла́ву. Седа́льны ино́й слу́жбы глаго́лем на сла́ву. Кано́ны святы́м обе́их служб на 8. По 3-й песни конда́к ино́й слу́жбы и седа́льны обе́их служб. По 6-й пе́сни конда́к и и́кос пе́рвой слу́жбы. Свети́лен ино́й слу́жбы глаго́лем на сла́ву. На хвали́тех — стихи́ры хвали́тныя ино́й слу́жбы.</style></p>
                <p>
                    <style>На Литурги́и: 
                        <emphasis>зри уста́в пе́рвой слу́жбы</emphasis>
                        .</style>
                    <style>По заприча́стном стихе́ стихи́ра ино́й слу́жбы, глас 2: </style>Приими́ мя, пусты́не:</p>
                <p>
                    <strong>Преподобные отцы Варлаам пустынник, Иоасаф царевич Индийский и его отец Авенир.</strong>
                </p>
                <p>В Индии, некогда получившей Христову веру через благовествование святого апостола Фомы, правил царь Авенир, идолопоклонник и жестокий гонитель христиан. Долго не было у царя детей, и вот родился сын, которого он назвал Иоасафом.</p>
                <p>При рождении царевича мудрейший царский звездочет предсказал, что сын царя примет гонимую его отцом христианскую веру. Царь, желая предотвратить предсказанное, повелел выстроить для новорожденного отдельный дворец и распорядился, чтобы царевич не услышал ни одного слова о Христе и Его учении.</p>
                <p>В юношеском возрасте царевич испросил у отца разрешения выезжать за пределы дворца и тогда узнал, что существуют страдания, болезни, старость и смерть. Это навело царевича на размышления о суетности и тленности земной жизни, и он стал задумываться над смыслом жизни.</p>
                <p>В то время в далекой пустыне подвизался мудрый отшельник по имени Варлаам. Божиим откровением он узнал о страждущем в поисках истины юноше. Выйдя из пустыни, преподобный Варлаам под видом купца отправился в Индию и прибыл в город, где находился дворец царевича. Преподобный Варлаам объявил, что привез с собой драгоценный камень, который обладает чудодейственными свойствами исцелять болезни. Когда преподобного Варлаама привели к царевичу Иоасафу, он стал излагать ему христианское вероучение в виде притч, а затем и «от Святаго Евангелия и Святых Апостол». «Что такое Крещение?»— спросил царевич Иоасаф. Преподобный Варлаам отвечал: «Благодатный дар Крещения есть как бы корень или твердое основание святой и безупречной веры, спасающей человека от прирожденной способности грешить и от зла, происходящего от людских пороков. После Крещения следует воздерживаться не только от всякого греха, от всяких порывов страсти, но требуется подвизаться в добродетелях, имея основою своих действий правую веру, так как «вера без дел мертва» (
                    <strong><a xlink:href="https://azbyka.ru/biblia/?Jac.2:20&amp;c~r&amp;rus">Иак. 2:20</a></strong>
                    ) равно как и дела без веры. После Крещения нужно хранить святость души и тела, смирение сердца, сокрушение о грехах, человеколюбие, бодрствование и постоянное раскаяние во всех совершенных грехах, подавать милостыню бедным. Крещение, смывая водою грязь грехов, уничтожает всякий их след, и на будущее время оно для нас есть несокрушимая стена и славное оружие против врагов. Сила его не уничтожается даже последующими новыми прегрешениями, для очищения которых не требуется нового погружения в купель, ибо мы исповедуем едино Крещение. Потому следует всеми силами остерегаться, чтобы снова не осквернить себя прегрешениями».</p>
                <p>Из наставлений преподобного Варлаама юноша уразумел, что драгоценный камень есть вера в Господа Иисуса Христа. Святой Иоасаф уверовал в Спасителя и пожелал принять Крещение. Крестив царевича, преподобный Варлаам заповедал ему пост и молитву и отошел в пустыню.</p>
                <p>Узнав о случившемся, царь встревожился. По совету одного из вельмож он устроил прение о вере между христианами и язычниками, на которое под видом преподобного Варлаама явился маг и чародей Нахор. Нахор должен был признать себя в прении побежденным и таким образом отвратить царевича от христианства. В сонном видении преподобный Иоасаф узнал о готовившемся обмане и пригрозил Нахору лютой казнью, если тот окажется побежденным. Убоявшийся Нахор не только победил язычников, но и сам уверовал во Христа, раскаялся, принял Святое Крещение и удалился в пустыню. Царь пытался отвратить сына от христианства и другими средствами, но святой царевич преодолел все соблазны. «Что мною сделано, мой господин, от того я не отрекусь. Я бежал от мрака и вышел на свет, вышел из заблуждения и примкнул к истине»,— ответил преподобный Иоасаф.</p>
                <p>Тогда, по совету вельмож, Авенир выделил сыну половину царства. Святой Иоасаф, став царем, восстановил христианство в своей стране, отстроил заново церкви и, наконец, обратил в христианство своего отца, царя Авенира. Вскоре после Крещения царь Авенир преставился, а святой царевич Иоасаф оставил царство и ушел в пустыню на поиски своего учителя-старца преподобного Варлаама. В течение двух лет он странствовал по пустыне, терпя напасти и искушения, пока нашел пещеру преподобного Варлаама, спасавшегося в безмолвии. Старец и юноша стали подвизаться вместе.</p>
                <p>Когда приблизилось время кончины преподобного Варлаама (ему было уже 100 лет), он отслужил Божественную литургию, приобщился Святых Таин, причастил святого Иоасафа и с миром отошел ко Господу после 70-летних подвигов в пустыне. Совершив погребение старца, святой Иоасаф остался в той же пещере и продолжил пустыннический подвиг. Он пробыл в пустыне 35 лет и отошел ко Господу, когда ему исполнилось шестьдесят лет.</p>
                <p>Преемник святого Иоасафа по царству, Варахия, по указанию некоего отшельника, нашел в пещере нетленные и благоуханные мощи обоих подвижников, перенес их в свое отечество и предал погребению в церкви, воздвигнутой преподобным царевичем Иоасафом.</p>
            </section>
            <section>
                <title>
                    <p>В то́йже день 
                        <style>Преподо́бнаго Варлаа́ма, игу́мена Пече́рскаго, в Бли́жних пеще́рах почива́ющаго</style></p>
                </title>
                <p>
                    <strong>
                        <style>На </style>
                        <style>Ма́лой Вече́рни</style>
                    </strong>
                </p>
                <p>
                    <style>На </style>Го́споди, воззва́х: 
                    <style>стихи́ры, глас 5:</style></p>
                <p>Преподо́бне о́тче Варлаа́ме,/ ты, и́го Христо́во на ра́мо взем,/ до́блественне нападе́ние вра́жие поне́сл еси́/ и, невозвра́тно те́сный путь проше́д,/ по́чести зва́ния вы́шняго дости́гл еси́,/ но, о преблаже́нне, и́ночествующих похвало́,/ Христа́ непреста́нно моли́/ дарова́ти душа́м на́шим ве́лию ми́лость.</p>
                <p>О́тче Богому́дре Варлаа́ме,/ ты из мла́да Христа́ возлюби́в/ и Боже́ственными заря́ми Пресвята́го Ду́ха се́рдце твое́ просвети́в,/ светови́ден вои́стинну был еси́,/ те́мже ко хра́му твоему́ притека́ющих/ проше́ния к по́льзе спасе́ния испо́лни/ и моли́ Христа́ Бо́га/ дарова́ти нам ве́лию ми́лость.</p>
                <p>О́тче Варлаа́ме,/ ты, крест свой на ра́мо восприе́м/ и кра́сное ше́ствие Христа́ Царя́ твоего́ любе́зно прете́к,/ во святе́м гра́де Небе́снем Живу́щему предста́л еси́,/ отню́дуже, призира́я ны́не на чту́щих по́двиги твоя́, свя́те,/ моли́ Христа́ Бо́га/ е́же напра́вити и на́ша стопы́ на путь ми́ра.</p>
                <p>
                    <style>Сла́ва, глас 8:</style>
                </p>
                <p>Мно́гим воздержа́нием, преподо́бне, житие́ твое́ украси́в,/ путь показа́л еси́, веду́щий в жизнь доброде́телей притяжа́нием,/ ми́ра отве́ргся и вся, я́же в ми́ре кра́сная, презре́в,/ жесто́ким житие́м плоть свою́ изнуря́я,/ го́рдаго зми́я смире́нием попра́л еси́,/ те́мже, на Небеси́ водворя́яся,/ моли́ спасти́ся душа́м на́шим.</p>
                <p>
                    <style>И ны́не, Богоро́дичен.</style>
                </p>
                <p>
                    <style>На стихо́вне стихи́ры, глас 2:</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Жизнь преходя́щую, я́же на земли́,/ презре́л еси́, блаже́нне,/ я́ко да улучи́ши жизнь безконе́чную.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Любве́ ра́ди Христо́вы,/ преподо́бне Варлаа́ме,/ пло́ти рачи́тельное умертви́л еси́ мудрова́ние.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Бо́дренными твои́ми моли́твами/ помози́ в напа́стех/ пою́щим любе́зно па́мять твою́, Богоблаже́нне.</p>
                <p>
                    <style>Сла́ва, глас 2:</style>
                </p>
                <p>В пеще́ру вшед, преподо́бне,/ отту́ду доброде́телей ра́ди к Небе́сному гра́ду преше́л еси́/ и дости́гл еси́ поко́я пра́ведных и святы́х ра́дования,/ те́мже с ни́ми приле́жно моли́ся о всех,/ ве́рою па́мять твою́ почита́ющих,/ изба́витися вся́каго сопроти́внаго обстоя́ния, Варлаа́ме Богому́дре.</p>
                <p>
                    <style>И ны́не, Богоро́дичен.</style>
                </p>
                <p>
                    <style>Тропа́рь, глас 1: Ми́ра кра́сная:</style>
                </p>
                <p>
                    <style>(</style>
                    <emphasis>
                        <style>зри́ на вели́цей вече́рни, </style>
                    </emphasis>
                    <emphasis>
                        <style>день сей ни́же</style>
                    </emphasis>
                    <style>)</style>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>Блаже́н муж: 
                    <style>1-й антифо́н.</style></p>
                <p>
                    <style>На</style> Го́споди, воззва́х: 
                    <style>стихи́ры, глас 4.</style></p>
                <p>
                    <style>Подо́бен:</style> Зва́нный свы́ше:</p>
                <p>Исто́чник приснокипя́щий слове́с медото́чных,/ исходя́щий от уст вели́каго отца́,/ ви́дя, блаже́нне Варлаа́ме,/ я́ко еле́нь, на истека́ющия струи́ воды́ живы́я,/ несы́тною любо́вию возжажда́вся, приходи́л еси́./ Отню́дуже, напои́в ду́шу свою́ умиле́ния,/ вся кра́сная ми́ра сего́ презре́л еси́/ и от слове́с Сло́ву после́довал еси́./ Ему́же ны́не с весе́лием предстоя́,/ моли́ спасти́ и просвети́ти ду́ши на́ша.</p>
                <p>Егда́ вели́кая свети́ла,/ кры́ющаяся под спу́дом святы́я пеще́ры,/ мы́сленными очи́ма усмотре́л еси́, преподо́бне,/ тогда́, све́том доброде́телей в ю́ности озари́в се́рдце/ и Боже́ственным огне́м к сопребыва́нию их распали́вся,/ дом, роди́тели и дру́ги оста́вил еси́/ и был еси́ и́ночествующим соприча́стник./ Ны́не же, светоно́сным лико́м на Небеси́ причте́н су́щи,/ луча́ми благода́ти земны́х нас просвети́/ и пода́ждь дарова́ния, моля́щи Христа́/ спасти́ и просвети́ти ду́ши на́ша.</p>
                <p>Егда́ Боже́ственное раче́ние благ гряду́щих/ и присносия́ющую сла́ву в Черто́зе Небе́сном/ оте́ц достоблаже́нный тебе́ показа́,/ а́бие земна́я блага́я, а́ки уме́ты, вмени́л еси́:/ бога́тство, сла́ву и вели́чество ро́да своего́,/ кра́сныя черто́ги и обруче́нную ти неве́сту презре́в,/ еди́наго Христа́ возлюби́л еси́,/ и, Того́ нищете́ подо́бяся,/ те́сный в по́двизех и труде́х путь проше́л еси́,/ и по кончи́не жела́емая насле́довал еси́,/ и́хже ны́не наслажда́яся,/ моли́ Влады́ку умири́ти мир/ и спасти́ ду́ши на́ша.</p>
                <p>
                    <style>Сла́ва, глас 8:</style>
                </p>
                <p>На земли́ живы́й в теле́сном соста́ве,/ житию́ Безпло́тных поревнова́л еси́,/ преподо́бне о́тче Варлаа́ме,/ сла́вы твоея́ отверже́нием челове́ки удиви́л еси́,/ нището́ю и воздержа́нием бе́сы посрами́л еси́,/ чисто́тою А́нгелы возвесели́л еси́/ и вели́кими твои́ми по́двиги и́ночествующим о́браз был еси́./ Те́мже по достоя́нию ублажа́ем тя,/ удобре́ннаго от Вы́шняго Влады́ки,/ Его́же при́сно моли́, блаже́нне,/ мир Це́ркви Правосла́вной дарова́ти/ и душа́м на́шим ве́лию ми́лость.</p>
                <p>
                    <style>И ны́не, Богоро́дичен:</style> Царь Небе́сный</p>
                <p>
                    <style>Вход, проки́мен дне и чте́ния три преподо́бническая (</style>
                    <emphasis>
                        <style>зри Мине́ю ноября́ 23-й день</style>
                    </emphasis>
                    <style>)</style>
                </p>
                <p>
                    <style>На литии́ стихи́ры, глас 1:</style>
                </p>
                <p><style>Днесь</style> ра́достно ликовству́ет пеще́ра свята́я,/ име́ющи святы́я мо́щи твоя́, блаже́нне Варлаа́ме,/ подава́ют бо здра́вие с ве́рою притека́ющим к честне́й твое́й ра́це./ Отню́дуже и мы, просве́щшеся, глаго́лем:/ сподо́би нас даро́в твои́х, блаже́нне,/ и ста́до твое́ сохраня́й моли́твами твои́ми,/ спасе́ние подава́я душа́м на́шим.</p>
                <p>Преподо́бне о́тче Варлаа́ме,/ ты, из мла́да возлюби́в добро́ту Влады́ки Христа́/ и к Нему́ жела́ние невозвра́тно име́яй,/ оте́чество и род оста́вил еси́,/ бога́тство и сла́ву возненави́дел еси́/ и, Тому́ Еди́ному после́довав,/ равноа́нгельно в пеще́ре пожи́л еси́,/ тем, ны́не на Небесе́х со А́нгелы Ему́ предстоя́,/ со дерзнове́нием моли́ся о душа́х на́ших.</p>
                <p>
                    <style>Глас 4:</style>
                </p>
                <p>Вседержи́тельною десни́цею укрепля́емь,/ преподо́бне о́тче наш Варлаа́ме,/ воздержа́ние в пи́щи стяжа́л еси́,/ непреста́нною же моли́твою и нощны́м стоя́нием/ Анто́нию блаже́нному соприча́стник бы́ти сподо́бився,/ сле́зными пото́ки вся бесо́вская ополче́ния потопи́л еси́./ Те́мже и Христо́с, Его́же вожделе́л еси́/ и Его́же ра́ди тяготу́ дневну́ю поне́сл еси́,/ дарова́нием чуде́с тя просла́ви,/ Его́же моли́ спасти́ся душа́м на́шим.</p>
                <p>
                    <style>Глас 3:</style>
                </p>
                <p>Прииди́те, вси и́ночествующих собо́ри,/ псалмы́ и пе́сньми честно́е преподо́бнаго торжество́/ <style>Днесь</style> благоче́стно восхва́лим,/ и́же а́ще и последи́ возсия́,/ но дре́вних оте́ц че́сти сподо́бися/ и мо́лится Христо́ви спасти́ся душа́м на́шим.</p>
                <p>Честно́е прия́телище Ду́ха Пресвята́го/ был еси́, Варлаа́ме преподо́бне:/ Безпло́тным бо во пло́ти подо́бяся,/ житию́ тех подража́л еси́,/ сего́ ра́ди от вседержи́тельныя венча́лся еси́ десни́цы,/ а́ще же и преста́вился еси́ от земли́,/ но Бо́гови жив предстои́ши со святы́ми/ и мо́лишися о душа́х на́ших.</p>
                <p>
                    <style>Сла́ва, глас 8:</style>
                </p>
                <p>Красоты́ ми́ра сего́ от мла́да, преподо́бне, возненави́дев,/ Красне́йшаго<a type="note" xlink:href="#note162">162</a>
                    па́че сыно́в челове́ческих от се́рдца возлюби́л еси́/ и, Тому́ все́ю душе́ю прилепи́вся,/ я́ко безпло́тен на земли́,/ в ме́ртвенном и тле́нном те́ле живы́й,/ нетле́ния по́честь улучи́л еси́,/ и ны́не, чи́сте зря Святу́ю Тро́ицу,/ приле́жно помоли́ся, преподо́бне,/ умири́ти мир и спасти́ ду́ши на́ша.</p>
                <p>
                    <style>И ны́не, Богоро́дичен: </style>Безневе́стная Де́во:</p>
                <p>
                    <style>На стихо́внах стихи́ры, глас 8:</style>
                </p>
                <p>
                    <style>Подо́бен:</style> Что́ вас нарече́м, святи́и:</p>
                <p>Что тя имену́ем, преподо́бые?/ А́нгела ли, во пло́ти су́ща?/ я́ко А́нгельски на земли́ пожи́л еси́;/ свети́льника ли преподо́бным?/ я́ко тех по́двигом удиви́л еси́,/ бе́сы посрами́л еси́,/ покори́в ду́ху теле́сныя стра́сти./ И ны́не, Христу́ предстоя́,/ моли́ спасти́ и просвети́ти ду́ши на́ша.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Что тя провеща́ем, сла́вне?/ столпа́ ли одушевле́нна?/ я́ко непоколеби́мь искуше́нии пребы́в еси́;/ реку́ ли воды́ живо́тныя,/ струи́ духо́вныя благода́ти излива́ющую?/ наста́вника и́ноком изя́щна,/ и безпло́тным единонра́вна,/ и те́плаго моли́твенника о душа́х на́ших.</p>
                <p>
                    <style>Стих:</style> Пра́ведник, я́ко фи́никс, процвете́т,/ и, я́ко кедр, и́же в Лива́не, умно́жится.</p>
                <p>Что́ тя нарече́м, свя́те?/ ненака́занным наказа́теля и врача́ в боле́знех су́щим и́стинна,/ благоуха́нное пеще́ры прозябе́ние,/ и́ноком утвержде́ние,/ исто́чника чуде́с приснотеку́щаго/ и подви́жника до́бляго,/ ско́раго предста́теля всем,/ с ве́рою к тебе́ приходя́щим.</p>
                <p>
                    <style>Сла́ва, глас 6:</style>
                </p>
                <p>Преподо́бне о́тче,/ ты, от ю́ности Бо́га возлюби́в,/ ничто́же па́че Того́ предпоче́л еси́,/ ми́ра и жития́ сего́ молвы́ избе́г,/ в безмо́лвное приста́нище святы́я пеще́ры доспе́л еси́/ и, в ню, я́ко в прекра́сный черто́г, всели́вся,/ ду́шу свою́ Еди́ному Влады́це уневе́стил еси́,/ предъочи́стив <style>ю</style> посто́м и моли́твами;/ те́мже был еси́ кра́сная пала́та Святы́я Тро́ицы,/ Е́йже ны́не с весе́лием предстоя́,/ помяни́ чту́щих всечестну́ю па́мять твою́.</p>
                <p>
                    <style>И ны́не, Богоро́дичен:</style> Богоро́дице, Ты еси́ лоза́ и́стинная:</p>
                <p>
                    <style>Тропа́рь, глас 1:</style>
                </p>
                <p>Ми́ра кра́сная и сла́ву его́ оста́вль,/ прите́кл еси́ в пеще́ру,/ иде́же от си́лы преуспева́я в си́лу,/ был еси́ вождь Христо́ва ста́да, всесла́вне Варлаа́ме,/ е́же я́ко упа́с до́бре, упаси́ и нас, мо́лим тя,/ сохраня́я от всех зол, да тя ублажа́ем. Сла́ва, и ны́не. Богоро́дичен по гла́су.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-м стихосло́вии, седа́лен, глас 5.</style>
                </p>
                <p>
                    <style>Подо́бен:</style> Собезнача́льное:</p>
                <p>Прииди́те, и́ночествующих Росси́йстии собо́ри,/ и ви́девше в святе́м его́ сла́ву Бо́жию, к похвале́нию отве́рзите устне́,/ благословя́ще Творца́ своего́ Влады́ку,/ прославля́ющагося в святы́х Свои́х,/ и псало́мски воспо́йте, глаго́люще:/ нам зело́ че́стны дру́зи Твои́, Христе́ Бо́же,/ зело́ бо утверди́шася влады́чествия их о Тебе́,/ Спа́се и Изба́вителе душ на́ших.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Утверди́ся пе́ти се́рдце мое́, Всенепоро́чная Де́во,/ Пречи́стое Рождество́ Твое́,/ и́мже изба́вила еси́ нас прароди́тельныя кля́твы и вознесла́ еси́ па́дшее челове́ческое естество́ к высоте́,/ те́мже Тя по до́лгу пое́м и велича́ем.</p>
                <p>
                    <style>По 2-м стихосло́вии, седа́лен, глас 1.</style>
                </p>
                <p>
                    <style>Подо́бен:</style> Лик А́нгельский:</p>
                <p>Духо́вныя криле́ ве́дения и дея́ния/ от слове́с вели́каго отца́ прия́л еси́, Богому́дре Варлаа́ме,/ и, си́ми возводя́ ум свой к высоте́,/ избе́гл еси́, я́ко пти́ца от се́ти, ловя́щих,/ и кра́йняго, иде́же пра́ведных водворя́ются ли́цы, блаже́нства дости́гл еси́./ Сла́ва Да́вшему ти на сие́ и́стое жела́ние,/ сла́ва Да́вшему ти на стра́сти побе́ду,/ сла́ва Приве́дшему тя в ве́чное селе́ние.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Прие́мшая от Ду́ха Свя́та во чре́во, Де́во Чи́стая,/ и ро́ждшая пре́жде век от Отца́ рожде́нное Сло́во,/ безслове́сным нас дея́нии уподо́бльшихся/ к ра́зуму приведи́ и даждь житию́ исправле́ние,/ я́ко да при́сно Тя велича́ем.</p>
                <p>
                    <style>По полиеле́и, седа́лен, глас 8.</style>
                </p>
                <p>
                    <style>Подо́бен:</style> Прему́дрости возле́г:</p>
                <p>Сия́нии Боже́ственных слове́с заре́ю просвети́вся,/ в мра́це жития́ сего́ су́щее оста́вил еси́/ и, ко Све́ту мы́сленному прите́к,/ восприя́л еси́ во пло́ти со Безпло́тными житие́ невеще́ственно;/ отню́дуже, Ду́ха благода́тию предочи́стився,/ был еси́ и́ночествующим наста́вник, Богому́дре Варлаа́ме,/ сего́ ра́ди хвала́ми вопие́м ти:/ моли́ Христа́ Бо́га согреше́ний оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>В кал грехолю́бия впадо́х, и несть ми воста́ния наде́жды,/ лю́те погружа́юся отча́янием,/ но я́ко ро́ждшая спасе́ния наде́жду, на мя, раба́ Твоего́, при́зри/ и изба́ви от губя́щаго мя греха́, и страсте́й душетле́нных,/ и всегда́шняго озлобле́ния льсти́ваго врага́,/ Богоро́дице Неискусобра́чная, моли́ Христа́ Бо́га грехо́в оставле́ние дарова́ти ми,/ Тя бо име́ю наде́жду, раб Тво́й.</p>
                <p>
                    <style>Степе́нна, 1-й антифо́н, 4-го гла́са. Проки́мен, глас 4: </style>Ди́вен Бог во святы́х Свои́х,/ Бог Изра́илев. 
                    <style>Стих:</style> 
                    В це́рквах благослови́те Бо́га,/ Го́спода от исто́чник Изра́илевых. 
                    <style>Ева́нгелие от Матфе́я, зача́ло 43.</style></p>
                <p>
                    <style>Стихи́ра по 50-м псалме́, глас 6:</style>
                </p>
                <p>Сла́ву преподо́бных и украше́ние,/ вы́шняго Сио́на граждани́на,/ земна́го а́нгела и Небе́снаго челове́ка,/ по́стников споспе́шника и де́вствующих похвале́ние,/ и́ноков вожди́ и удобре́ние,/ прииди́те, празднолю́бных собо́ри,/ в дне́шний день с на́ми воспое́м,/ похва́льныя венцы́ любо́вию спле́тше,/ духо́вный лик у честна́го гро́ба Богоно́снаго отца́ на́шего соста́вим/ и принесе́м досто́йныя пе́сни, псало́мски пою́ще:/ честна́ смерть твоя́ пред Го́сподем, преблаже́нне Варлаа́ме,/ ты бо, ду́хом а́ще и отше́л еси́ ко Влады́це,/ но те́лом вы́ну пребыва́еши с на́ми,/ и покланя́ющихся моще́м твои́м даро́в духо́вных исполня́еши,/ и ны́не, у́бо я́ко мно́го дерзнове́ние стяжа́вый ко Го́споду,/ моли́ся о пою́щих честно́е твое́ успе́ние,/ дарова́ти нам единомы́слие/ и всему́ ми́ру утвержде́ние.</p>
                <p>
                    <style>Кано́н преподо́бному, глас 1.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Го́рькия рабо́ты изба́влься, Изра́иль/ непроходи́мое про́йде, я́ко су́шу,/ врага́ зря потопля́ема,/ песнь я́ко благоде́телю пое́т Бо́гу, чудоде́ющему мы́шцею высо́кою,/ я́ко просла́вися.</emphasis>
                </p>
                <p>Лю́тою рабо́тою печа́лей ми́ра сего́/ мно́гих, блаже́нне, ви́дя плене́нных, размы́слил еси́,/ я́ко несть от той избавля́яй, ра́зве а́ще кто Изба́вителя Христа́ стопа́м после́дует,/ те́мже О́ному неле́ностен был еси́ ревни́тель./ Бо́дрою у́бо твое́ю моли́твою, о́тче,/ и мене́, уны́лаго, к похвале́нию твои́х по́двигов до́бре подви́гни,/ да ско́ро воспою́ песнь Бо́гу, я́ко просла́вися.</p>
                <p>Напое́н быв слове́с медото́чных от вели́каго отца́,/ не возжела́л еси́ про́чее зре́ти вспять,/ но, за́дняя забы́в, на пре́дняя, а́ки перна́т, устреми́лся еси́,/ еди́но мы́сля, е́же взыска́ти всем се́рдцем Бо́га/ и вы́ну пе́ти Ему́ песнь, я́ко просла́вися.</p>
                <p>От бесе́ды преподо́бнаго Анто́ния те́плою к Бо́гу любо́вию,/ а́ки пла́менем, се́рдцу твоему́ распали́вшуся, блаже́нне,/ ра́достен, а́ки не́кое обре́т сокро́вище,/ в дом свой возврати́лся еси́,/ предложе́ние же во́ли твоея́ при ногу́ достоблаже́ннаго отца́ оста́вил еси́,/ пото́м к нему́ па́ки прите́к,/ вы́ну воспева́л еси́ Бо́гу, я́ко просла́вися.</p>
                <p>Вели́каго Анто́ния бесе́де Богодухнове́нней внима́я,/ запина́ющия миролю́бия се́ти расто́ргл еси́/ и, прите́к к нему́, был еси́ уче́ния того́ при́сный слы́шатель,/ поя́ ку́пно с ним Бо́гу, я́ко просла́вися.</p>
                <p>
                    <style>Богоро́дичен:</style> Стужа́ющия<a type="note" xlink:href="#note163">163</a>
                    ми вы́ну<a type="note" xlink:href="#note164">164</a>
                    напа́сти и прило́ги вра́жия/ разжени́ предста́тельством Твои́м, Чи́стая Де́во,/ и не посрами́ мене́ от ча́яния ми́лости Твоея́:/ еди́на бо еси́ с Сы́ном Твои́м наде́жда ненаде́ждным.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Ка́мень, его́же небрего́ша зи́ждущии,/ сей бысть во главу́ у́гла./ Той есть Ка́мень, на не́мже утверди́ Це́рковь Христо́с,/ ю́же от язы́к искупи́</emphasis>.</p>
                <p>Ка́мень небрего́мый, Христе́, Ты был еси́ во главу́ у́гла,/ и на Тебе́ преподо́бный Тво́й, хотя́ дом душе́вный созда́ти,/ предразсуди́ смире́ния, нищеты́ и про́чиих доброде́телей сте́ны положи́ти,/ те́мже, прише́д к вели́кому отцу́, моли́ его́, глаголя́:/ на ка́мени за́поведей Госпо́дних утверди́ мя, преподо́бне.</p>
                <p>В сла́ве и бога́тстве со мно́гими о́троки прише́д к пеще́ре святе́й,/ пове́ргл еси́ под но́зе ста́рцу вся кра́сныя у́твари и себе́ сама́го,/ вку́пе низлага́я и лука́ваго горды́ню.</p>
                <p>Разуме́в, свя́те, я́ко сокро́вище у́мное сокрове́нно есть в пеще́ре святе́й,/ все принесе́нное тобо́ю бога́тство и себе́ сама́го прода́л еси́ Анто́нию/ и, я́ко доброразу́мный купе́ц, купи́л еси́ село́ то,/ на не́мже обогати́лся еси́ сим,/ и́мже тя и по сме́рти прославля́ем.</p>
                <p>Ве́ка сего́ бога́тство, сла́ву и суету́ вся́ку,/ се́ни скоропреходя́щей подо́бна бы́ти, проразсуди́л еси́, преподо́бне./ Те́мже, вся в уме́ты вменя́я, да Христа́ Еди́наго приобря́щеши,/ возлюби́л еси́ ше́ствовати к Нему́ и́ночествующих стезе́ю.</p>
                <p>
                    <style>Богоро́дичен:</style> Путь живота́ моего́, беззако́нными страстьми́ олядене́вший,/ десни́цею, Чи́стая, е́юже Де́лателя Вы́шняго носи́ла еси́, отреби́ и очи́сти,/ да и во мне стезя́ доброде́телей яви́тся,/ и дух прав обнови́тся во утро́бе мое́й.</p>
                <p>
                    <style>Седа́лен, глас 8:</style>
                </p>
                <p>Твое́ жела́ние неотло́жно вели́кий во отце́х ви́дев,/ возложи́ на тя шлем спасе́ния,/ обле́к тя в броня́ пра́вды,/ причте́ к и́ноческому полку́,/ ты же — вои́н, в Ца́рство Небе́сное учине́н,/ до́бре подвиза́лся еси́ на ви́димыя и неви́димыя враги́,/ и́мже одоле́в, прия́л еси́ вене́ц Небе́сныя по́чести,/ ю́же улучи́ти моли́, преподо́бне Варлаа́ме, и нам,/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>На борю́щияся со мно́ю враги́ даждь по́мощь свы́ше, Богоневе́стная Де́во,/ и научи́ мя, я́ко ве́дущая их хи́тростныя ко́зни, сия́ одолева́ти:/ никто́же бо их победи́т, а́ще не Ты пособи́ши/ изря́днее чту́щим любо́вию Пренепоро́чное Рождество́ Твое́.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Слы́ша дре́вле Авваку́м, Христе́, чу́дный Тво́й слух/ и стра́хом взыва́ше:/ от ю́га Бог прии́дет/ и Святы́й от горы́ приосене́нныя ча́щи/ спасти́ пома́занныя;/ сла́ва си́ле Твое́й, Го́споди.</emphasis>
                </p>
                <p>Слы́шавше три во́инствующии супоста́ты,/ я́ко обнажи́шася любве́ твоея́, егда́ обле́клся еси́ в ри́зу спасе́ния,/ возскорбе́ша на тя и, яря́щася, воздвиго́ша на тя отца́ твоего́,/ ты же положи́л еси́ се́рдце твое́ в си́ле Госпо́дни.</p>
                <p>Притече́ на ста́до свято́е неразу́мный оте́ц со мно́гими о́троки к пеще́ре/ и, разгна́в всех, извлече́ тебе́, тепле́йшею любо́вию к Бо́гу привя́заннаго,/ на Него́же наде́яся, взы́ва́л еси́:/ сла́ва си́ле Твое́й, Го́споди.</p>
                <p>Извле́к тя, блаже́нне, вон оте́ц твой,/ совлече́ святу́ю ма́нтию и вве́рже в дебрь,/ та́кожде и шлем спасе́ния, и́же бе на главе́ твое́й, снем, заве́рже,/ та́же облече́ во оде́жду све́тлу и многоце́нну./ Ты же, вся сия́ презре́в,/ А́нгельскому житию́ неукло́нно поревнова́л еси́, взывая́ и вопия́:/ сла́ва си́ле Твое́й, Го́споди.</p>
                <p>Ну́ждею оде́ян в пресве́тлую оде́жду, попра́л еси́ ту в кал,/ вку́пе с не́ю попира́я го́рдаго врага́,/ льстя́щаго разли́чными су́етствы приближа́ющихся пе́ти:/ сла́ва си́ле Твое́й, Го́споди.</p>
                <p>
                    <style>Богоро́дичен:</style> Студо́м беззако́ний лю́тых покрове́нна мя совлецы́, Богоро́дице,/ и оскверне́нную ри́зу мою́,/ подаю́щи ми покая́ние и умиле́ние,/ благода́тию Твое́ю чи́сту сотвори́,/ да благода́рно предста́ну Ти, зовы́й:/ ра́дуйся, оде́ждо наги́х дерзнове́ния, Влады́чице.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Свет Твой незаходи́мый возсия́й, Христе́, в сердца́х ве́рно пою́щих Тя,/ мир подава́яй нам па́че ума́;/ тем, от но́щи неве́дения/ ко дню све́том Твои́м теку́ще,/ славосло́вим Тя, Человеколю́бче.</emphasis>
                </p>
                <p>Ну́ждею ведо́му ти в дом в све́тлых ри́зах, блаже́нне,/ свет Бо́жий незаходи́мый облиста́ се́рдце твое́,/ тем не воззре́л еси́ на свет ле́стный,/ но, Бо́га Еди́наго предзря́ одесну́ю себе́,/ Того́ славосло́вил еси́ я́ко Человеколю́бца.</p>
                <p>Послу́шав Влады́ку, на безсме́ртный обе́д зову́щаго, преподо́бне,/ оте́ческия трапе́зы не вкуси́л еси́,/ но, очи́ма до́лу зря, ум возводи́л еси́ к высоте́,/ размышля́я трапе́зу Небе́снаго Царя́/ и блаже́нство сего́, и́же снесть обе́д в Ца́рствии Небе́сном.</p>
                <p>Кра́сную пала́ту творя́ в се́рдце свое́м Пресвято́му Ду́ху,/ не сел еси́ на сла́вном ме́сте в пала́те твое́й, но в угле́ еди́ном,/ изволя́я те́сное житию́ ме́сто избра́ти к славосло́вию Го́спода Человеколю́бца.</p>
                <p>Не уклони́л еси́ се́рдца в словеса́ лука́вая обру́чницы твоея́,/ ни возше́л еси́ на ло́же ея́, внима́я рече́нным:/ во сла́ве преподо́бнии возра́дуются на ло́жах свои́х,/ и́хже ны́не еси́ прича́стник и насле́дник.</p>
                <p>
                    <style>Богоро́дичен:</style> На ло́жи злых лежа́ща мя воздви́гни, Богоро́дице,/ и Твои́м руководи́тельством напра́ви живо́т мой,/ е́же бы про́чее вре́мя покая́нием проводи́ти и славосло́вити Тя,/ Благоутро́бнаго Христа́ Бо́га на́шего Ма́терь.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Весь от страсте́й безме́рных содержу́ся/ и ки́том зол снизпадо́х,/ но возведи́ из истле́ния мя, Бо́же,/ я́коже пре́жде Ио́ну,/ и ве́рою безстра́стие ми да́руй,/ я́ко да во гла́се хвале́ния и спасе́ния/ ду́хом пожру́ Ти.</emphasis>
                </p>
                <p>Весь напа́стными искуше́нии окружа́емь,/ к Человеколю́бцу взыва́л еси́, преподо́бне, е́же изба́вити тя от се́ти ловя́щих,/ и пребы́л еси́ три дни а́лчен,/ моли́твою то́кмо ду́шу пита́я и глаго́ля с проро́ком:/ от тли сея́ возведи́ мя, Бо́же,/ и аз про́чая ле́та и́стинным ду́хом поживу́ Тебе́.</p>
                <p>О тебе́, блаже́нне, в толи́ком искуше́нии су́щу,/ моли́тва бе приле́жна от святы́х, су́щих в пеще́ре,/ воззва́ша бо пра́веднии, и Госпо́дь услы́ша их/ и тя изба́ви от печа́ли, преклони́в се́рдце отца́ твоего́ на ми́лость,/ и́же сожале́ о терпе́нии твое́м/ и, любе́зно тя целова́в, отпусти́ с ми́ром в святу́ю пеще́ру.</p>
                <p>Глас плаче́вен тогда́ слы́шашеся в дому́ отца́ твоего́:/ роди́тели пла́кахуся по тебе́, люби́мом сы́не,/ жена́ лю́те рыда́ше тебе́, обру́чника своего́,/ раби и рабы́ни стеня́ху с во́плем по господи́не,/ и провожда́ху тя вси́ со слеза́ми;/ ты же, ра́достен изше́д, а́ки от Еги́пта во обетова́нную зе́млю, свя́те,/ благодаре́ние прине́сл еси́ Бо́гу,/ я́ко изба́ви тя от лю́таго мироде́ржца.</p>
                <p>Сла́ва Тебе́, Бо́гу Еди́ному, во Тро́ице Святе́й сла́вимому,/ я́ко спасл еси́ раба́ Твоего́ от треплете́ннаго супоста́та,/ от его́же спаси́ и нас моли́твами Твоего́ уго́дника,/ почита́ющих его́ па́мять.</p>
                <p>
                    <style>Богоро́дичен:</style> Спаси́, Влады́чице, страстьми́ погруже́нных и простри́ ру́ку отча́янным,/ я́ко да, спа́сшеся Тобо́ю,/ и́стинным ду́хом хвале́ние принесе́м Тебе́ с Единоро́дным Твои́м Сы́ном и Бо́гом.</p>
                <p>
                    <style>Конда́к, глас 2:</style>
                </p>
                <p>Оте́ческаго преще́ния не устраши́лся еси́,/ ласка́ниям того́ не повину́лся еси́,/ ниже́ ле́стию низложи́лся еси́ же́нскою, всече́стне Варлаа́ме,/ но непобеди́мь от тех пребы́л еси́,/ наде́яся на Го́спода своего́, Ему́же моли́ся о душа́х на́ших.</p>
                <p>
                    <style>И́кос:</style>
                </p>
                <p>Самоизво́льное твое́ ви́дя страда́ние,/ кто не удиви́тся, преблаже́нне Варлаа́ме?/ Обличи́л бо еси́ де́монския ко́зни/ и, по́хотным страсте́м до́блественно сопротивоста́в,/ коль мно́го от напа́сти пострада́л еси́,/ да чи́сту ду́шу твою́ предста́виши Бо́гови,/ Ему́же и о нас моли́ся приле́жно, свя́те,/ да изба́вимся от я́рости плотски́х и неви́димых враго́в/ поспешеству́ющими твои́ми к Бо́гу моли́твами о душа́х на́ших.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Проидо́ша, я́ко черто́г, пе́щный пла́мень нестерпи́мый/ я́же за благоче́стие иногда́ о́троцы святи́и, показа́вшеся я́ве,/ и, согла́сно воспева́юще, песнь поя́ху:/ отце́в Бо́же, благослове́н еси́.</emphasis>
                </p>
                <p>Проше́л еси́, преподо́бне, искуше́ния пла́мень/ и, не опали́м пребы́в от него́,/ врага́ па́че опали́л еси́, неви́димо борю́щагося с тобо́ю,/ на́ньже посо́бствоваху тебе́ наста́вника твоего́ моли́твы,/ той бо непреста́нно зва́ше:/ отце́в Бо́же, благослове́н еси́.</p>
                <p>Почуди́ся Анто́ний терпеливоду́шию твоему́,/ я́ко с лю́тым велиа́ром боря́ся,/ не устраши́лся еси́ многоплете́нных его́ ко́зней,/ и́миже а́ще и запи́т был еси́,/ но терпе́нием и смире́нием победи́л еси́/ и о́троческую воспе́л еси́ песнь:/ отце́в Бо́же, благослове́н еси́.</p>
                <p>Возвра́щшуся тебе́ с побе́дою ко отце́м в пеще́ру,/ ра́дости вси испо́лнишася, я́ко ви́деша тя, венцено́сца,/ возра́довася же и ста́рец твой, прие́мый тя здра́ва,/ те́мже и воспе́ша:/ отце́в Бо́же, благослове́н еси́.</p>
                <p>Ви́дев Анто́ний, я́ко на ко́рени уче́ний его́ доброде́тельми возра́сл еси́,/ а́ки доброцвету́щее дре́во, преподо́бне,/ и ле́торасль ю́ности твоея́ ста́рческия благода́ти принесе́ плоды́, чуди́ся/ и благода́рственне взыва́ше:/ отце́в Бо́же, благослове́н еси́.</p>
                <p>
                    <style>Богоро́дичен:</style> Гнию́щее греха́ми дре́во живота́ моего́/ окропи́ от благода́ти Твоея́ росо́ю, Де́во Чи́стая,/ я́ко да поне́ ма́лыя возрасту́т ве́тви/ и принесу́ Ти красе́н, безсме́ртен смире́ния и моли́твы плод, зовы́й:/ ра́дуйся, плода́ безсме́ртнаго стяжа́ние.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Чу́да преесте́ственнаго/ показа́ о́браз огнеро́сная пещь дре́вле,/ огнь бо не опали́ ю́ныя де́ти,/ Христо́во явля́я безсе́менное от Де́вы Боже́ственное Рождество́./ Тем, воспева́юще, воспои́м:/ да благослови́т тварь вся Го́спода и превозно́сит во вся ве́ки.</emphasis>
                </p>
                <p>Чу́до! я́ко дарова́ние еще́ в ю́ности твое́й нача́ де́йствовати,/ е́же ви́дев, Анто́ний вождя́ тя в себе́ ме́сто поста́вил бра́тии,/ и был еси́ добр па́стырь отце́м,/ пою́щим и превознося́щим Го́спода во ве́ки.</p>
                <p>Прие́м нача́ло правле́ния,/ прия́л еси́ вновь нача́ло и житию́ твоему́, свя́те,/ и́бо приложи́л еси́ труды́ ко трудо́м и по́двиги во бде́нии сугу́бо,/ я́ко всем име́ти тя во о́браз, хотя́щим пе́ти Го́спода во ве́ки.</p>
                <p>Добр наста́вник и оте́ц был еси́, блаже́нне:/ я́коже бо сам никогда́же не измени́л еси́ пра́вила твоего́,/ та́ко и бра́тию нака́зовал и моли́л еси́/ име́ти тща́ние о спасе́нии и прилежа́ти о души́, ве́щи безсме́ртней,/ а́ще хо́щут со А́нгелы превозноси́ти Го́спода во ве́ки.</p>
                <p>Мы́сленнаго ища́ Иерусали́ма,/ стра́нствовал еси́ к чу́вственному,/ вся́кия труды́ в пути́ Христа́ ра́ди сла́дце терпя́;/ Его́же жизнопода́тельный Гроб любе́зно целова́в,/ возврати́лся еси́, пою́щи Го́спода во ве́ки.</p>
                <p>
                    <style>Богоро́дичен:</style> Всепе́тая Ма́ти, Небе́сных чино́в Госпоже́,/ Небеси́ и земли́ Цари́це,/ от земны́х мя отврати́ и даждь го́рняя иска́ти,/ сподо́би же в Го́рнем Иерусали́ме Тебе́ пе́ти и превозноси́ти Го́спода во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Неизглаго́ланное Де́вы та́инство:/ Не́бо бо Сия́, и престо́л Херуви́мский,/ и светоно́сный черто́г показа́ся Христа́ Бо́га Вседержи́теля./ Сию́ благоче́стно я́ко Богоро́дицу велича́ем.</emphasis>
                </p>
                <p>Неизглаго́ланныя ра́дости наслажда́ешися, о́тче, ны́не:/ со А́нгельскими бо чи́ны предстои́ши Невече́рнему Све́ту/ и нас в све́те за́поведей Госпо́дних ходи́ти упра́ви моли́твами твои́ми.</p>
                <p>От жи́зни сея́ к ве́чному животу́<a type="note" xlink:href="#note165">165</a>
                    пресели́лся еси́, преподо́бне,/ и прия́л еси́ упокое́ния ме́сто./ Жизнь у́бо на́шу, обурева́ему наведе́нии сопроти́вных, невре́дну сохрани́/ и ра́йскаго селе́ния даждь доспе́ти твои́м направле́нием.</p>
                <p>Возвраща́яся от Константи́на гра́да,/ отше́л еси́ душе́ю во всесветя́щийся град Царя́ Небе́снаго,/ мо́щи же своя́ оста́вил в монастыре́ Святы́я Горы́,/ я́же запове́дал еси́ пренести́ в пеще́ру, иде́же ны́не лежа́т нетле́нны,/ точа́щия исто́чник чуде́с приснотеку́щий.</p>
                <p>Прославля́яйся во святы́х Свои́х, Еди́ный Бо́же,/ просла́ви всех ве́рных, покланя́ющихся Твое́й великоле́пней сла́ве:/ се бо приво́дим Тебе́ в моли́тву уго́дника Твоего́,/ его́же ра́ди спаси́ всех нас.</p>
                <p>
                    <style>Богоро́дичен:</style> Славосло́вим Тя, Де́во, немо́лчными усты́ и ублажа́ем по до́лгу:/ Ты бо Еди́на Блаже́нная в жена́х еси́,/ ро́ждши О́тчее Единоро́дное Сло́во,/ с Ни́мже Тя ку́пно, ве́рнии, велича́ем.</p>
                <p>
                    <style>Свети́лен:</style>
                </p>
                <p>Сла́дким любве́ Христо́вы жела́нием уязви́в ду́шу твою́, преподо́бне,/ и тоя́ вы́ну насыща́тися хотя́щи,/ ми́ра тле́ннаго с похотьми́ отре́клся еси́,/ дом и роди́тели оста́вил еси́,/ о обру́чнице твое́й небре́гл еси́;/ сего́ ра́ди стори́цею прия́л еси́ и живо́т ве́чный насле́дуеши,/ его́же и мы да не лиши́мся,/ даждь по́мощь твои́ми моли́твами.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Кра́сная пала́то, Мари́е Богоневе́сто,/ Ея́же красоты́ жела́я Вы́шний,/ де́йством Всесвята́го Ду́ха всели́ся во всеосвяще́нное чре́во/ и плоть прия́т нас ра́ди:/ ду́шу мою́ сотвори́ пала́ту на вселе́ние Небе́сному Царю́,/ да при́сно велича́ю Тя, непотре́бный раб Тво́й.</p>
                <p>
                    <style>На хвали́тех стихи́ры, глас 4.</style>
                </p>
                <p>
                    <style>Подо́бен:</style> Дал еси зна́мение:</p>
                <p>Житие́ нескве́рно,/ терпе́ние, кро́тость и любо́вь к Бо́гу нелицеме́рну,/ воздержа́ние вели́ко, умиле́ние Боже́ственное, о́тче, стяжа́в,/ я́ко а́нгел пожи́л еси́ во пло́ти, Варлаа́ме блаже́нне,/ моли́твенниче о душа́х на́ших.</p>
                <p>Добро́ту души́ своея́/ дом Ду́ху Свято́му предуготовля́я,/ красоту́ ми́ра сего́ презре́л еси́,/ на ка́мени же за́поведей Госпо́дних незы́блемо основа́ние положи́в,/ высото́ю смире́ния соверши́л еси́/ и был еси́ селе́ние Тро́ицы Пресвяты́я,/ Ю́же о нас моли́,/ душа́м на́шим да́ти добро́ту/ и бы́ти прия́тием духо́вныя благода́ти.</p>
                <p>Мы́сленное дре́во жития́ твоего́/ отверже́нием ми́ра израсти́в,/ прине́сл еси́ плоды́ доброде́телей Бо́гу, о́тче блаже́ннейший,/ от Него́же прие́м трудо́в возме́здие,/ наслажда́ешися ны́не дре́ва жи́зни в раи́,/ его́же сла́дости и нам сподо́битися/ моли́ Иису́са Человеколю́бца и Спа́са душ на́ших.</p>
                <p>
                    <style>Сла́ва, глас 8:</style>
                </p>
                <p>И́ноков наста́вник, вели́кий во отце́х,/ ви́дя твою́ к Бо́гу, о́тче, теплоту́,/ мно́гими доброде́тельми испра́вленну,/ вручи́ тебе́ Богосо́бранное ста́до,/ е́же на па́житех наказа́ния твоего́ до́бре упа́с,/ приве́л еси́ це́ло к па́стырей Нача́льнику — Христу́ Бо́гу,/ Его́же ны́не умоли́/ разу́мное ста́до свое́ соблюсти́ в ми́ре/ и сохрани́ти от волко́в, гу́бящих е.</p>
                <p>
                    <style>И ны́не, Богоро́дичен:</style> 
                </p>
                <p>Влады́чице, приими́ мольбы́ раб Твои́х/ и изба́ви нас/ от вся́кия ну́жды и печа́ли.</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <style>На Литурги́и слу́жба преподо́бническая.</style>
                </p>
            </section>
            <section>
                <title>
                    <p>В то́йже день 
                        <style>Обре́тение честны́х моще́й свята́го преподобному́ченика</style>
                        Адриа́на Пошехо́нскаго</p>
                </title>
                <p>
                    <strong>На Вели́цей Вече́рни</strong>
                </p>
                <p>
                    <style>На </style>Го́споди, воззва́х: 
                    <style>стихи́ры глас 4.</style></p>
                <p><style>Подо́бен:</style> Дал еси́ зна́мение:</p>
                <p>Духо́вным жела́нием распали́вся,/ преподобному́чениче Адриа́не,/ и вся, я́же в ми́ре, возненави́дев,/ Христа́ Еди́наго возлюби́л еси́./ Того́ ра́ди оте́чество свое́ оста́вил еси́/ и по́йде по пути́ спасе́нному,/ его́же возжеле́в,/ обре́л еси́ до́браго наста́вника себе́,/ и́ноческому житию́ окорми́теля<a type="note" xlink:href="#note166">166</a>.</p>
                <p>Житие́ твое́ благо́е прови́дя,/ наста́вник твой, преподобному́чениче Адриа́не,/ устроя́ет тя в чину́ свяще́нном,/ во е́же служи́ти Бо́гу и́стиною/ в преподо́бии и пра́вде со вся́ким усе́рдием,/ я́ко Го́сподеви уго́дно, та́ко и сотвори́.</p>
                <p>Го́споду хотя́щу просла́вити Своего́ уго́дника,/ преподобному́ченика Адриа́на,/ явле́нием А́нгеловым е́же извести́ его́ от оби́тели тоя́/ и пресели́ти на ме́сто ти́хо и безмо́лвно,/ и по нем после́дуя преподо́бный до пусты́ни,/ иде́же всели́тися показу́ще ему́ руко́ю,/ и а́бие неви́дим бысть.</p>
                <p>
                    <style>Сла́ва, глас 6:</style>
                </p>
                <p>Прииди́те, бра́тия, пусты́нная ча́да,/ дади́м сла́ву и вели́чие Христу́ Бо́гу на́шему,/ <style>Днесь</style> бо прояви́ нам уго́дника Своего́/ преди́вными чудесы́, преподобному́ченика Адриа́на,/ и́же мно́га ле́та сокрове́ны бы́ша мо́щи его́,/ ны́не же па́ки прино́сятся ко оби́тели свое́й,/ иде́же показа́ мно́гия труды́ и по́ты,/ Адриа́не преподо́бне,/ моли́ спасти́ся душа́м на́шим.</p>
                <p>
                    <style>И ны́не, Богоро́дичен:</style> Кто Тебе́ не ублажи́т:</p>
                <p>
                    <style>Проки́мен дне. Чте́ния 3 преподо́бническая (</style>
                    <emphasis>
                        <style>зри Мине́ю ноября́ </style>
                    </emphasis>
                    <emphasis>
                        <style>23-й день</style>
                    </emphasis>
                    <style>)</style>
                </p>
                <p>
                    <style>На литии́ стихи́ры, глас 2:</style>
                </p>
                <p>Преподо́бне о́тче Адриа́не,/ житие́ свое́ доброде́тельми просвети́л еси́,/ страсте́м бо ко́рение погуби́л еси́,/ и яви́ся сосу́д Свято́му Ду́ху,/ и отто́ле обогати́ся безстра́стием,/ поя́ в се́рдцы свое́м Го́сподеви всегда́.</p>
                <p>Преподо́бне о́тче Адриа́не,/ от всего́ усе́рдия своего́ изво́ли/ Ева́нгельски после́довати Христу́,/ та́ко бо помина́я псало́мская уче́ния —/ се удали́хся, бе́гая, и водвори́хся в пусты́ни,/ ча́ях от Бо́га спасе́ния.</p>
                <p>Го́споду хотя́щу просла́вити Свою́ Ма́терь,/ Пречи́стую Богоро́дицу,/ живу́щии бо о́крест тоя́ пусты́ни лю́дие/ слы́шавше на де́бри звон по мно́ги дни, иде́же собра́ся оби́тель во и́мя Пресвяты́я Богоро́дицы/ моли́твами преподо́бнаго Адриа́на.</p>
                <p>
                    <style>Сла́ва, глас то́йже:</style>
                </p>
                <p>Оста́вив мир, преподо́бне,/ и вся, я́же в нем, возненави́дев,/ Христа́ Еди́наго возлюби́л еси́/ и, по Нем после́дуя, невозвра́тным по́мыслом,/ в пусты́ню всели́вся, я́ко во огра́ду Небе́сную,/ поя́ Го́сподеви со ученики́ свои́ми/ и Того́ Ро́ждшую призыва́я на по́мощь, Пречи́стую Богоро́дицу,/ поми́ловати лю́ди, и́же в ве́ре Христо́вой живу́щия,/ моля́щеся о душа́х на́ших.</p>
                <p>
                    <style>И ны́не, Богоро́дичен:</style> О, чудесе́ но́ваго:</p>
                <p>
                    <style>На стихо́вне стихи́ры, глас 4.</style>
                </p>
                <p>
                    <style>Подо́бен:</style> Да́л еси́ зна́мение:</p>
                <p>Пусты́нное озлобле́ние претерпева́я, блаже́нне,/ вся́ко сладостра́стие отри́нул еси́/ и к по́двигу и́ноческому устреми́ся,/ я́ко же дре́внии отцы́, шел еси́ в пусты́ню,/ в Го́рнее селе́ние, и А́нгельское ликова́ние,/ и святы́х водворе́ние.</p>
                <p>
                    <style>Стих:</style> Честна́ пред Го́сподем смерть/ преподо́бных Его́.</p>
                <p>Весели́ся, пусты́не непло́дная,/ возопи́ с весе́лием,/ се бо в тебе́ преподобному́ченик яви́ся,/ отъя́т от <style>Тебе</style>́ вся́ку непра́вду и дре́внюю зло́бу,/ ему́же уби́йственных ру́це вене́ц испле́тше/ у́жем терпе́ния и ну́ждным умерщвле́нием.</p>
                <p>
                    <style>Стих:</style> Блаже́н му́ж, боя́йся Го́спода,/ в за́поведех Его́ восхо́щет зело́.</p>
                <p>Весели́ся, це́рковь Бо́жия Ма́тере/ со и́ноки, и просты́ми, и со все́ми окре́стными пусты́нями,/ се бо дре́вний яви́ся трудополо́жник/ Твоему́, Влады́чице, до́му,/ многострада́льный преподобному́ченик Адриа́н,/ и́же бо к тебе́ гряде́т со свои́ми мощми́,/ их же от мног лет не ви́деша.</p>
                <p>
                    <style>Сла́ва, глас 8:</style>
                </p>
                <p>Весели́ся, пусты́не, прозя́бшая такова́го граждани́на,/ я́ко во блаже́нных блаже́ннаго,/ Всесвята́го Ду́ха испо́лнена,/ возлюби́ бо пусты́нное пребыва́ние/ и вся́ку доброде́тель испра́ви,/ того́ и мы хода́тая приводя́ще, мо́лимся:/ умоли́ Христа́ спасти́ся душа́м на́шим.</p>
                <p>
                    <style>И ны́не: </style>Безневе́стная Де́во:</p>
                <p>
                    <style>Тропа́рь, глас 4:</style>
                </p>
                <p>Христо́ву му́ченику тезоимени́т был еси́, преподо́бне,/ мно́ги труды́ подъя́л еси́ терпе́нием свои́м,/ и убие́ние от окре́стных и ну́ждную смерть претерпе́л еси́,/ и ны́не, о преподобному́чениче о́тче Адриа́не,/ моли́ душе́вныя и теле́сныя на́ша стра́сти уврачева́ти,/ и́же ве́рою и любо́вию обре́тение честны́х моще́й твои́х почита́ющих/ и всечестну́ю па́мять твою́ пра́зднующих.</p>
                <p>
                    <style>Сла́ва и ны́не:</style>
                </p>
                <p>Е́же от ве́ка утае́нное,/ и А́нгелом несведо́мое та́инство,/ Тобо́ю, Богоро́дице, су́щим на земли́ яви́ся Бог,/ в несли́тном соедине́нии воплоща́емь,/ и Крест во́лею нас ра́ди восприи́м,/ и́мже воскреси́в первозда́ннаго,/ спасе́ от сме́рти ду́ши на́ша.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-й кафи́зме седа́лен, глас 4.</style>
                </p>
                <p>
                    <style>Подо́бен:</style> Яви́лся еси́:</p>
                <p>Светоли́тием сия́я, я́ко заря́,/ просия́л еси́ в пусты́нях чудесы́ свои́ми, Адриа́не,/ с ве́рою приходя́щим к тебе́.</p>
                <p>
                    <style>Сла́ва и ны́не, Богоро́дичен:</style>
                </p>
                <p>В кров Твой, Пречи́стая Де́во, прибега́ющих,/ мольбу́ приими́ от нас,/ непреста́нно моля́щися о нас Человеколю́бцу Бо́гу.</p>
                <p>
                    <style>По 2-й кафи́зме седа́лен, глас 4.</style>
                </p>
                <p><style>Подо́бен:</style> Ско́ро предвари́:</p>
                <p>Явле́нию А́нгелову после́довал еси́, преподо́бне Адриа́не,/ претерпе́л еси́ пусты́нное озлобле́ние/ и разбо́йниче стремле́ние, на тя бесо́вскими прило́гами воздви́женное, му́жески прия́л еси́./ Те́мже твою́ па́мять при́сно пе́сньми почита́ем.</p>
                <p>
                    <style>Сла́ва и ны́не, Богоро́дичен:</style>
                </p>
                <p>В Твой, Влады́чице, покро́в прибега́ю аз, смире́нный,/ и молю́ Тя, и мил ся де́ю,/ поми́луй мя, Чи́стая, я́ко превзыдо́ша главу́ мою́ грехи́ моя́,/ и бою́ся, Влады́чице, муче́ния, и трепе́щу./ Моли́тву сотвори́, Чи́стая, к Сы́ну Своему́ от сих изба́вити мя.</p>
                <p>
                    <style>По полиеле́и седа́лен, глас 8: </style>
                </p>
                <p>Смире́нием Влады́це Христу́ после́дуя,/ воздержа́нием житие́ украси́в/ и от сего́ плоды́ терпе́ния показа́л еси́,/ муче́нием венца́ досто́йно сподо́бився, преподо́бне Адриа́не,/ моли́ Христа́ Бо́га согреше́нием оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва и ны́не, Богоро́дичен:</style>
                </p>
                <p>Я́ко Всенепоро́чная Неве́сто Творца́,/ я́ко Неискусому́жная Ма́ти Изба́вителя,/ прия́телище су́щи Уте́шителя, Всепе́тая,/ беззако́ний мя су́ща скве́рно жили́ще и бесо́м игра́лище в разуме бы́вша,/ потщи́ся сих злоде́йствия мя изба́вити,/ све́тло жилище доброде́телем соде́лавше,/ Светода́тельная и Нетле́нная,/ разжени́ о́блак страсте́й и Вы́шняго прича́стия сподо́би/ и Све́та Невече́рняго моли́твами Твои́ми.</p>
                <p>
                    <style>Степе́нна, 1-й антифо́н 4-го гла́са. Проки́мен, глас 4: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что возда́м Го́сподеви о всех/ я́же воздаде́ ми. Вся́кое дыха́ние да хва́лит Го́спода. 
                    <style>Ева́нгелие от Ма́рка, зача́ло 37.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Го́ры у́бо, и хо́лми,/ и вся окре́стныя дубра́вы,/ прииди́те, возра́дуемся в ны́нешнее торжество́,/ <style>Днесь</style> созыва́ет нас на весе́лие преподобному́ченик Адриа́н,/ и́же с побе́дою гряде́т,/ возвраща́ет своя́ мо́щи на пе́рвоо́бразное свое́ ме́сто,/ в дом Бо́жия Ма́тере,/ иде́же Влады́чица изво́лила ему́ бы́ти/ и показа́ ме́сто хле́бом и ры́бою пред о́бразом Свои́м.</p>
                <p>
                    <style>Кано́н, глас 3.</style>
                </p>
                <p>
                    <style>Пе́ние моле́бно сло́жено по а́збуце, соверше́но же и́менем списа́вшаго.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Су́шу глубороди́тельную зе́млю/ со́лнце наше́ствова иногда́:/ я́ко стена́ бо, огусте́ обаполы́ вода́/ лю́дем пешемореходя́щим/ и Богоуго́дно пою́щим:/ пои́м Го́сподеви, сла́вно бо просла́вися.</emphasis>
                </p>
                <p>А́гнец непоро́чный, Бо́жий Сло́ве,/ отве́рзи ми устне́ недосто́йнии,/ да поне́ возмогу́ воспе́ти преподобному́ченика Адриа́на, Твоего́ страда́льца.</p>
                <p>Был еси́, преподо́бне, пусты́ни Во́тхинския пе́рвый жи́тель, сла́вне,/ и Небе́снаго Ца́рствия насле́дник яви́ся страда́нием свои́м,/ и Христу́ предста́в, ра́дуяся, поя́:/ сла́вно бо просла́вися.</p>
                <p>Всего́ себе́ возложи́в, преподо́бне, Бо́гови,/ и жили́ще яви́ся Пресвято́му Ду́ху и А́нгелом еди́нокро́вниче,/ помина́й ве́рою чту́щих тя, поя́ Бо́гови:/ сла́вно бо просла́вися.</p>
                <p>
                    <style>Богоро́дичен:</style> Го́спода Роди́тельнице, Влады́чице Мари́е,/ моли́, Его́же родила́ еси́, Бо́га и Царя́ на́шего,/ да ми́лостив бу́дет нам в День Су́дный.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Непло́дная душе́ и бесча́дная,/ стяжи́ плод благосла́вныи́,/ веселя́щися, возопи́й:/ утверди́хся Тобо́ю, Бо́же,/ несть свят, несть пра́веден,/ па́че Тебе́, Го́споди.</emphasis>
                    <emphasis/>
                </p>
                <p>Де́латель быв, блаже́нне, за́поведем Госпо́дним, непреста́нно в них поуча́яся,/ сего́ ра́ди вни́де в Небе́сная селе́ния муче́нием свои́м и вопия́, ра́дуяся:/ несть свят и несть пра́веден, па́че Тебе́, Го́споди.</p>
                <p>Егда́ воззави́де тебе́ прелука́вый,/ тогда́ наво́дит на тя лука́вых челове́к разбо́йническим наше́ствием,/ ты же, преподо́бне, не устраши́вся убие́ния от них, Христу́ вопия́:/ несть свят и несть пра́веден, па́че Тебе́, Го́споди.</p>
                <p>Житие́м доброде́тельным Бо́гови угоди́л еси́/ и лука́вых челове́к посрами́л еси́,/ и́же не хотя́ху тя ви́дети на сем ме́сте со ученики́ твои́ми,/ ты же Христу́ взыва́л еси́:/ несть свят и несть пра́веден, па́че Тебе́, Го́споди.</p>
                <p>
                    <style>Богоро́дичен: </style>Зачала́ еси́ о́тчее Сло́во Ипоста́сное,/ Его́же мо́ли, Богоро́дице,/ изба́вити от бед рабы́ Твоя́, вои́стинну Тя призыва́ющих.</p>
                <p>Седа́лен, глас 3.</p>
                <p>
                    <style>Подо́бен:</style> Красоте́ де́вства:</p>
                <p>Бога́тство тле́нно и сла́ву мимотеку́щую оста́вив,/ пусты́нное же пребыва́ние па́че возлюби́л еси́,/ те́мже ублажа́ем честно́е страда́ние твое́ и, торжеству́юще, вси вопие́м ти:/ помяни́ нас ко Го́споду, преподо́бне Адриа́не, о́тче наш.</p>
                <p>
                    <style>Сла́ва и ны́не, Богоро́дичен:</style>
                </p>
                <p>Я́ко неде́ланен, Де́во, виногра́д,/ прекра́сный Грозд прозябла́ еси́,/ источа́ющий нам вино́ спасе́нное, всех веселя́щее ду́ши и телеса́./ Те́мже, я́ко вино́вну Тя по до́лгу ублажа́юще,/ при́сно со А́нгелом вопие́м:/ ра́дуйся, Обра́дованная, Госпо́дь с Тобо́ю.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Положи́л еси́ к нам тве́рдую любо́вь, Го́споди:/ Единоро́днаго бо Твоего́ Сы́на/ за ны на сме́рть дал еси́./ Те́мже Ти зове́м, благодаря́ще:/ сла́ва си́ле Твое́й, Го́споди.</emphasis>
                </p>
                <p>За ко́е де́ло возста́ли есте́ на мя, о отцы́ и бра́тие,—/ преподо́бному моля́щуся уби́йцам и глаго́лющу:/ ма́ло осла́бите ми, да помолю́ся, уже́ бо све́та сего́ не и́мам ви́дети,—/ со слеза́ми Христу́ взыва́я:/ сла́ва си́ле Твое́й, Го́споди.</p>
                <p>Иногда́ преподо́бнии отцы́ в Сина́и и Раи́фе избие́ни бы́ша от неве́рных,/ сии́ же, ве́рнии, зле́е неве́рных яви́шася,/ преподо́бнаго со ученики́ сме́рти преда́ша и ме́сто его́ опустоши́ша./ Пра́веднии же и по сме́рти непреста́нно Христу́ взыва́ют:/ сла́ва си́ле Твое́й, Го́споди.</p>
                <p>Исполня́я за́поведи Боже́ственныя, е́же злу не проти́витися,/ и ты, преподо́бне, за убива́ющих тя моля́ше:/ Го́споди, не поста́ви им греха́ сего́! —/ и ве́рно взыва́ше:/ сла́ва си́ле Твое́й, Го́споди.</p>
                <p>
                    <style>Богоро́дичен:</style> Кади́льнице всезлата́я, Мари́е Всенепоро́чная,/ Христа́ моли́, Его́же родила́ еси́,/ изба́витися нам от бед и огня́ ве́чнующаго.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>К Тебе́ у́тренюю, всех Творцу́,/ преиму́щему всяк ум ми́рови,/ зане́ свет — повеле́ния Твоя́,/ в ни́хже наста́ви мя.</emphasis>
                </p>
                <p>Лу́ки злых сокруши́л еси́ терпе́нием свои́м/ и брань их смире́нием до конца́ разори́л еси́, преподо́бне,/ и вене́ц нетле́ния стяжа́л еси́.</p>
                <p>Моли́твами и моле́нием взы́де на Небе́сная/ и, с ли́ки преподо́бных оте́ц пребыва́я, весели́шися,/ помина́й, преподо́бне, нас,/ честны́х твои́х моще́й обре́тение све́тло торжеству́ющих.</p>
                <p>Нечести́вии лю́дие вску́ю шата́шася на свята́го,/ подоба́ше бо пра́веднаго дарми́ почти́ти,/ я́ко Госпо́дня пропове́дника и учи́теля их.</p>
                <p>
                    <style>Богоро́дичен:</style> Упова́ние и наде́жда на́ша Ты еси́, Пречи́стая,/ спаси́ правосла́вныя лю́ди,/ Тебе́ моля́щияся и и́мя Твое́ призыва́ющия.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Бе́здна после́дняя грехо́в обы́де мя,/ и исчеза́ет дух мои́;/ но простры́й, Влады́ко, высо́кую Твою́ мы́шцу,/ я́ко Петра́, мя, Упра́вителю, спаси́.</emphasis>
                </p>
                <p>При́зван быв, преподо́бне, Боже́ственною благода́тию,/ во е́же в пусты́ни послужи́ти Ма́тери Его́/ и и́ноческое жити́е лю́дем показа́ти./ Ты же, я́ко па́стырь и́стинен,/ за ста́до свое́ и за мно́гих хотя́щих спасти́ся ду́шу свою́ положи́л еси́.</p>
                <p>Разу́мне поуча́л еси́ ча́да своя́, преподо́бне,/ ча́сто наказу́я духо́вными словесы́,/ да пребу́дут, тве́рдо соблюда́юще и́ноческое обеща́ние.</p>
                <p>Свяще́нством, па́че же и старе́йшинством,/ от святи́теля че́стно почте́н был еси́, преподо́бне,/ приле́жно моле́ние за ста́до свое́ приноша́й и за лю́ди,/ и́хже Кро́вию Свое́ю стяжа́л Христо́с Бог,/ да обря́щут ми́лость в Де́нь Су́дный.</p>
                <p>
                    <style>Богоро́дичен:</style> Ты еси́, Пречи́стая Богоро́дице, прибе́жище на́ше и утвержде́ние,/ моли́ Сы́на Своего́ и Бо́га на́шего/ пода́ти на́м спасе́ние и грехо́в оставле́ние.</p>
                <p>
                    <style>Конда́к, глас 4:</style>
                </p>
                <p>Христа́ ра́ди до́блественне претерпе́л еси́/ и вене́ц нетле́ния от Него́ восприя́л еси́ страда́ния своего́,/ приходя́щим же с ве́рою к тебе́ подае́ши цельбы́,/ о преподобному́чениче Адриа́не, приснопа́мятне,/ моли́твенниче о душа́х на́ших.</p>
                <p>
                    <style>И́кос:</style>
                </p>
                <p>Не уныва́й, предо́брая пусты́не, и́ноческое селе́ние, честны́м воздыха́нием,/ преста́ни от многоле́тныя печа́ли,/ се бо Госпо́дь моле́нием Ма́тере Своея́/ услы́ша воздыха́ние твое́ и па́ки да́рует тебе́ пе́рваго отца́,/ честны́я его́ мо́щи на исцеле́ние боля́щим./ Приими́ у́бо ты́я с ра́достию и весе́лием,/ поклони́ся им и рцы любе́зно:/ о преподобному́чениче Адриа́не приснопа́мятне,/ моли́ся Христу́ Бо́гу спасти́ся душа́м на́шим.</p>
                <p>
                    <style>Песнь 7</style>
                </p>
                <p>
                    <style>Ирмо́с: </style>
                    <emphasis>Три́е о́троцы в пещи́, Тро́ицу</emphasis>
                    <emphasis>прообрази́вше,/ преще́ние о́гненное попра́ша/ и, пою́ще, вопия́ху:/ благослове́н еси́, Бо́же оте́ц на́ших.</emphasis>
                </p>
                <p>Веселя́тся пусты́ннии и́ноцы, воспева́юще обре́тение моще́й твои́х, Адриа́не преподо́бне,/ и мы, ча́да твоя́, уми́льно вопие́м:/ испроси́ нам оставле́ние согреше́нием и благи́х наслажде́ние.</p>
                <p>Фарао́на мы́сленнаго кро́вию свое́ю потопи́л еси́, блаже́нне,/ от Христа́ дерзнове́ние прии́м,/ е́же цели́ти челове́ка, неду́ги разли́чными одержи́ма,/ и ве́лие ра́дование всему́ ми́ру сотвори́л еси́, поя́:/ оте́ц на́ших Бо́же, благослове́н еси́.</p>
                <p>Христе́, Царю́ Безнача́льне,/ приими́ моле́ние раб Свои́х, прося́щих у <style>тебе</style>́ вели́кия ми́лости Твоея́,/ прости́ на́ша согреше́ния, во́льная и нево́льная, моли́твами отца́ на́шего Адриа́на,/ да вси в ра́дости душе́вней возопии́м:/ оте́ц на́ших Бо́же, благослове́н еси́.</p>
                <p>
                    <style>Богоро́дичен:</style> Утро́бы Твоя́ про́йде У́мное, Богоро́дице, Со́лнце, Сего́ моли́ я́ко Сы́на Своего́ и Го́спода/ пода́ти на́м разреше́ние от скорбе́й и боле́знем облегче́ние,/ да ра́достною душе́ю вопие́м Христу́ Бо́гу:/ оте́ц на́ших Бо́же, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Веще́ственнаго огня́ пла́мень/ невеще́ственным увяди́ша Богозри́мии о́троцы и поя́ху:/ благослови́те, вся дела́ Госпо́дня, Го́спода.</emphasis>
                </p>
                <p>Правосла́вным христиа́ном испроси́, Адриа́не преподо́бне,/ мир, здра́вие, и спасе́ние, и на враги́ одоле́ние,/ да в ра́дости душе́вней возопии́м:/ благослови́те, вся дела́ Госпо́дня, Го́спода.</p>
                <p>Чу́вственныя враги́ победи́в и от них муче́ния венце́м увязе́ся,/ по достоя́нию вси тя ублажа́ем я́ко му́ченика и пра́ведника, Адриа́не преподо́бне,/ не преста́й о нас моля́щи Христу́ Бо́гу, Ему́же возопии́м:/ благослови́те, вся дела́ Госпо́дня, Го́спода.</p>
                <p>Шум бысть от чу́вственных враго́в,/ и́же внеза́пу приидо́ша на оби́тель свята́го и возложи́ша на тя, преподо́бне, злы́я ра́ны ноже́м,/ изощре́нием и о́гненным подпале́нием, коне́чно же ну́ждно и безчелове́чно сме́рти преда́ша,/ ты же, до́блий страда́лец, вся претерпе́в бу́дущия ра́ди жи́зни, поя́:/ благослови́те, вся дела́ Госпо́дня, Го́спода.</p>
                <p>
                    <style>Богоро́дичен:</style> Ще́драго и Челове́колюби́ваго Бо́га роди́ти, Богоро́дице, сподо́билася еси́,/ Сего́ моли́, Неискусобра́чная Отрокови́це,/ низпосла́ти нам, ве́рным, ве́лию ми́лость.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>В зако́не се́ни и Писа́ний/ о́браз ви́дим, ве́рнии:/ всяк му́жеский пол, ложесна́ разверза́я,/ свят Бо́гу./ Тем Пе́рворожде́нное Сло́во,/ Отца́ Безнача́льна/ Сы́на, первородя́щася Ма́терию неискусому́жно,/ велича́ем.</emphasis>
                </p>
                <p>Анто́ния, пустынножи́теля, житию́ поревнова́л еси́, преподо́бне,/ того́ ра́ди продли́в Бог душе́вное твое́ усе́рдие,/ е́же к Нему́ стяжа́л еси́,/ прославля́ет тя, вели́кий Дарода́тель.</p>
                <p>И́ноческая ти́хая и безмо́лвная пусты́ня,/ от мно́гих лет в пла́че и се́товании бы́вша,/ ны́не у́бо ра́достию весели́тся,/ поне́же первоо́бразная красота́ ея́ па́ки возврати́ся.</p>
                <p>Та́ко рыда́ете и пла́чете, пусты́нная ча́да,/ сиро́тства и лише́ния отца́ своего́,/ сей бо с побе́дою гряде́т, вра́жию главу́ сокруши́в до конца́,/ нося́ на главе́ кре́стное зна́мение — Христо́во одоле́ние.</p>
                <p>
                    <style>Богоро́дичен:</style> Не дря́хлуй<a type="note" xlink:href="#note167">167</a>
                    , Ио́сифе, зря Мене́, Де́ву, непра́здну су́щу,/ у́зриши бо Ражда́емаго от <style>Мене</style>́/ и ра́достию я́ко Бо́гу поклони́шися Ему́ со все́ми.</p>
                <p>
                    <style>Свети́лен:</style>
                </p>
                <p>Ди́вно чу́до несказа́нно!/ яви́ся Тебе́ А́нгел, имену́я себе́ и́ноком безсту́жем,/ и́же и указа́ тебе́ ме́сто пусты́нное,/ Бо́гу та́ко изво́лившу.</p>
                <p>
                    <style>Сла́ва и ны́не, Богоро́дичен:</style>
                </p>
                <p>Тя пе́сньми ублажа́ем, Де́во,/ Бо́га бо родила́ еси́ и на руку́ но́сиши,/ Того́ моли́ о душа́х на́ших.</p>
                <p>
                    <style>Стихи́ры на 4, глас 2.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Егда́ манове́нием Боже́ственным/ мирски́я красоты́, ра́дуяся, о́тче, отше́л еси́,/ тогда́ предпоче́л еси́ яре́м Христо́в,/ Ева́нгельски ходи́ти во след Го́спода,/ те́сный и зело́ приско́рбный путь ше́ствовати,/ претерпе́л еси́ пусты́нное озлобле́ние,/ помина́я бу́дущее ра́дование, Адриа́не преподо́бне.</p>
                <p>Егда́ всели́ся в пусты́ню, преподо́бне, со ученико́м свои́м,/ тогда́ помышля́я вну́треннима очи́ма,/ иде́же Го́сподеви возсыла́ти непреста́нное славосло́вие,/ и, я́ко му́дрый прави́тель,/ вся Боголе́пно устроя́я е́же к по́двигу духо́вному,/ сим возводя́ на высоту́ разуме́ния.</p>
                <p>Егда́ беззако́ннии лю́дие ви́девше тя, преподо́бне,/ Бо́гу помога́ющи ти на духо́вное пребыва́ние,/ тогда́ вооружа́ются на тя,/ и прихо́дят со ору́жием и дреко́льми,/ и, я́ко во́лцы, обыдо́ша ста́до твое́/ и разли́чныя ра́ны на и́ноков возложи́ша,/ и́ных ору́дием умертви́ша, и церко́вную ле́поту отья́ша,/ и до конца́ все разори́ша./ Сия́ ви́дев, преподо́бный со слеза́ми вопия́ше:/ сла́ва Бо́гу, венча́вшему нас кро́вным проли́тием!</p>
                <p>
                    <style>Сла́ва, глас 8:</style>
                </p>
                <p>Сле́зное рыда́ние и серде́чное воздыха́ние/ ко враго́м свои́м предлага́я, преподо́бне, уми́льно глаго́лаше:/ о отцы́ и бра́тие,/ за ко́е де́ло хо́щете ми уби́ти?/ аз бо приидо́х к вам повеле́нием Бо́жиим на спасе́ние ва́ше,/ ны́не же мене́ сме́рти предае́те./ О отцы́ и бра́тие,/ молю́ся вам, припа́дая,/ ели́ко ма́ло умилосе́рдитеся,/ отпусти́те в пре́жнее селе́ние,/ иде́же и́ноческое мое́ обеща́ние,/ и та́мо иду́ и вселю́ся со отцы́ и бра́тиями мои́ми,/ да в ра́дости почие́м Го́спода своего́,/ Бо́же наш, сла́ва Тебе́!</p>
                <p>
                    <style>И ны́не, Богоро́дичен:</style> 
                </p>
                <p>Влады́чице, приими́ моли́тву раб Твои́х/ и изба́ви нас/ от вся́кия ну́жды и печа́ли.</p>
                <p>
                    <style>На Литурги́и слу́жба преподо́бническая.</style>
                </p>
                <p>
                    <style>Моли́тва свято́му преподобному́ченику Адриа́ну Пошехо́нскому</style>
                </p>
                <p>О вели́кий чудотво́рче, святы́й и преподобному́чениче, многострада́льне игу́мене Адриа́не! услы́ши мя, гре́шнаго раба́ своего́, и и́же к те́бе моего́ моле́ния, я́ко име́я дерзнове́ние ко Святе́й Тро́ице, помяни́ мя, да отпу́стятся грехи́ моя́, и Небе́снаго Ца́рствия сподо́би мя, преподобному́чениче, твои́ми моли́твами.</p>
            </section>
            <section>
                <title>
                    <p>В то́йже день 
                        <style>Святи́теля Филаре́та, митрополи́та Моско́вскаго</style></p>
                </title>
                <p>
                    <style>Тропа́рь, глас 4:        </style>
                </p>
                <p>Ду́ха Свята́го благода́ть стяжа́в,/ богому́дре святи́телю Филаре́те,/ и́стину и пра́вду ра́зумом просвеще́нным/ лю́дем пропове́дал еси́,/ мир и ми́лость се́рдцем умиле́нным/ стра́ждущим яви́л еси́,/ я́ко учи́тель ве́ры и страж неусы́пный/ па́ству росси́йскую жезло́м пра́вости сохрани́л еси́./ Сего́ ра́ди, ко Христу́ Бо́гу дерзнове́ние име́я,/ моли́ дарова́ти Це́ркви утвержде́ние// и душа́м на́шим спасе́ние.</p>
                <p>
                    <style>Конда́к, глас 2:</style>
                </p>
                <p>Я́ко и́стинный подража́тель преподо́бнаго Се́ргия,/ доброде́тель измла́да возлюби́л еси́,/ богоблаже́нне Филаре́те./ я́ко па́стырь пра́ведный и испове́дник непоро́чный,/ по святе́м преставле́нии/ от безбо́жных поруга́ние и поноше́ния прия́л еси́,/ Бог же зна́меньми и чудесы́ тя просла́ви// и засту́пника Це́ркве на́шея яви́.</p>
                <p>
                    <style>Моли́тва</style>
                </p>
                <p>О пресла́вне и богому́дре святи́телю Христо́в Филаре́те, Росси́йския Це́ркве свети́льниче, земли́ на́шея похвало́ и гра́ду Москве́ украше́ние! Ты житие́м и служе́нием твои́м трие́м вселе́нским святи́телем был еси́ подо́бник: Вели́кому Васи́лию — я́ко бытие́ су́щих изъясни́л еси́, Це́ркве Бо́жия и та́ин Христо́вых строи́тель до́брый яви́лся еси́, и́ноческих уста́вов быв ре́вностный исполни́тель и покрови́тель; Богосло́ву Григо́рию — я́ко, небота́инственных созерца́ний о Святе́й Тро́ице и о Бо́зе Сло́ве сподо́бивыйся, сих иску́сный провозве́стник яви́лся еси́; Златоу́стому Иоа́нну — я́ко неуста́нный пропове́дник и учи́тель покая́ния наро́да Бо́жия был еси́. И ны́не, вку́пе с ни́ми предстоя́ во сла́ве Престо́лу Бо́жию и хода́тайствуя о нас, моли́: Це́ркви Росси́йстей на ка́мени испове́дания правосла́вныя ве́ры утвержде́нней бы́ти, стране́ на́шей мир и едине́ние дарова́ти, па́стырем сло́во Боже́ственныя И́стины пра́во пра́вити, град Москву́ и па́ству твою́ от вся́ких напа́стей сохрани́ти. Святу́ю оби́тель, иде́же почива́ют честны́я мо́щи твоя́, по заве́том преподо́бнаго Се́ргия, я́ко учени́к его́ при́сный, до́бре упра́ви; и́ноки в по́двизех укрепи́; наста́вники умудри́; зва́нныя к па́стырскому де́ланию, уча́щияся ве́ре и благоче́стию в вертогра́де твое́м духо́внем, соде́лай избра́нны и досто́йны служе́ния сего́. При́зри с Небесе́, святи́телю, на ны, ча́да твоя́, и да́руй те́плым твои́м хода́тайством ко Го́споду в за́поведех Его́ нам преспева́ти, ве́ру тве́рду, любо́вь нелицеме́рну и благоче́стие до после́дняго часа́ сме́ртнаго сохрани́ти, да непосты́дно предста́нем Спаси́телю на́шему Го́споду Иису́су Христу́, Ему́же со Отце́м и Святы́м Ду́хом подоба́ет сла́ва, честь и поклоне́ние, ны́не и при́сно, и во ве́ки веко́в. Ами́нь.</p>
                <p>
                    <strong>Святитель Филарет, митрополит Московский, </strong>в миру — Василий Михайлович Дроздов, родился 26 декабря 1782 года в семье соборного диакона города Коломны Московской губернии.
                    </p>
                <p>С детства Василий обладал блестящими способностями и с величайшим успехом прошел курс Коломенской духовной семинарии, откуда перешел для прохождения академического курса в Троице-Сергиеву Лавру. Здесь у него проявилась склонность к уединенной монашеской жизни, и часто беседе с товарищами он предпочитал беседу с душеполезными книгами.</p>
                <p>Прослышав об учености Василия Дроздова, коломенские граждане явились к митрополиту Московскому Платону с просьбой назначить им его в священники. Но митрополит отклонил это предложение. В 1808 году в Троице-Сергиевой Лавре Василий Дроздов был пострижен в монашество с именем Филарет в честь Филарета Милостивого, а через несколько дней рукоположен во иеродиакона.</p>
                <p>В Лавре будущий святитель сформировался как выдающийся проповедник. Первое его слово было посвящено прославлению преподобного Сергия Радонежского, которому всю жизнь святитель Филарет был близок духом и образ которого яркими красками рисовал в своих проповедях.</p>
                <p>В конце 1808 года иеродиакон Филарет отбывает в Санкт-Петербург, где получает должность преподавателя риторики в Александро-Невском училище. Позже он становится ректором этой духовной школы.</p>
                <p>В 1809 году отец Филарет был назначен преподавателем философии во вновь открывшуюся Санкт-Петербургскую духовную академию, а в 1812 году, в звании архимандрита, его назначают ректором духовной академии Санкт-Петербурга. Неутомимо трудится отец Филарет на поприще духовного образования. Для супруги Императора Александра I, Императрицы Елизаветы Алексеевны, он пишет обширную записку «Изложение разности между Восточною и Западною Церковью», для студентов академии — «Введение к Книгам Ветхого Завета», «Записки о Книге Бытия», «Начертание церковно-библейской истории». Глубина мысли, четкость логических приемов, научная аргументация и неопровержимость доказательств — отличительные черты его произведений.</p>
                <p>В академии за архимандритом Филаретом окончательно закрепилась слава лучшего русского проповедника. Проповеди святителя Филарета удивительны. С дерзновением беспредельной веры погружается он в созерцание Божественных тайн, ведя за собой слушателя в заоблачные высоты Божественного Откровения. Не только богослов, не только возгласитель церковного учения слышится в этих проповедях, а поэт, действующий на сердце человека яркими образами.</p>
                <p>В 1817 году в Троицком соборе Александро-Невской Лавры состоялась хиротония архимандрита Филарета во епископа Ревельского, викария Санкт-Петербургской епархии. Вскоре епископ Филарет был переведен в Тверь, с возведением в сан архиепископа, и назначен членом Святейшего Синода. В Твери архиепископ Филарет за сто дней обозрел всю епархию, в каждом храме произнося поучение. В 1820 году владыка Филарет был перемещен в Ярославль, а в 1821 году — в Москву.</p>
                <p>Святитель Филарет всей душой отдался устройству Московской епархии, бывшей в запущенном состоянии. Строгий и настойчивый в своих требованиях, он был заботлив и внимателен к простому духовенству, входя во все подробности его нужд. Владыка оказывал особое почтение заслуженным священникам и материально помогал нуждающимся. Он был доступен просителям даже в ночные часы.</p>
                <p>На коронации Государя Николая Павловича в 1826 году архиепископ Филарет был возведен в сан митрополита.</p>
                <p>В Москве продолжается учено-литературная деятельность святителя. В 1823 году появился его знаменитый труд «Христианский катехизис Православной Кафолической Восточной Греко-Российской Церкви», по которому обучалась вере вся русская православная молодежь. Кладезем богословской мудрости явились проповеди владыки Филарета. Он толковал Евангелие в лучших святоотеческих традициях. Когда в подтверждение мысли о полном непротивлении злу указали на слова Спасителя: кто ударит тебя в правую щеку твою, обрати к нему и другую; ... любите врагов ваших, ... молитесь за обижающих вас и гонящих вас (<a xlink:href="https://azbyka.ru/biblia/?Mt.5:39,44&amp;c~r&amp;rus">Мф. 5:39, 44</a>), владыка Филарет ответил словами святителя Феодосия Черниговского: «Люби врагов своих, поражай врагов Отечества и ненавидь врагов Христовых».</p>
                <p>Величайшее уважение всей России окружало митрополита Филарета. Иностранцы, приезжавшие в Москву, старались увидеть его как удивительное явление. Почитавший святителя Государь Александр Николаевич совещался с ним по важнейшим проблемам государственного управления. Митрополит Филарет составил Манифест об освобождении крестьян.</p>
                <p>Святитель Филарет очень строго подходил к переводу Библии на русский язык, тщательно исследуя древние библейские списки.</p>
                <p>Высокопреосвященный Филарет вел аскетический образ жизни. Никто не знал, сколько он спал, как рано вставал: уходя спать и вставая, келейник всегда заставал его за работой. Молитва, богослужения, прием посетителей, епархиальные дела, обширная переписка, подготовка проповедей, отдых, состоявший в чтении газет и журналов, за которыми митрополит следил как за отголоском жизни,— всё это занимало непрерывно весь день до глубокой ночи.</p>
                <p>За великую ревность по Бозе, за великие труды на благо Церкви, за строгое подвижничество и воздержание Бог даровал святителю Филарету благодатные дары прозорливости и исцелений.</p>
                <p>19 ноября 1867 года, в воскресный день, владыка с особой бодростью и одушевлением совершил Божественную литургию в домашней церкви. Через несколько часов он безболезненно отошел в вечность.</p>
                <p>Святитель Филарет был погребен в Троице-Сергиевой Лавре. Его святые мощи в годы гонений были вскрыты и подверглись поруганию. Но глава святителя сохранилась и находится в Успенском соборе Троице-Сергиевой Лавры. Прославлен святитель Филарет в 1994 году. Память его совершается 19 ноября, а также 6 июля — в Соборе Радонежских святых, в воскресенье перед 26-м августа — в Соборе Московских святых и в 3-е воскресенье по Пятидесятнице — в Соборе Санкт-Петербургских святых.</p>
            </section>
        </section>
        <section>
            <title>
                <p>В 20-й день</p>
            </title>
            <section>
                <title>
                    <p>
                        <style>Предпра́зднство Введе́ния (Вхо́да) во храм Пресвяты́я Богоро́дицы, и преподо́бнаго отца́ на́шего Григо́рия Декаполи́та, и и́же во святы́х</style> отца́ на́шего Про́кла, архиепи́скопа Константи́награ́да</p>
                </title>
                <p>
                    <style>На</style> Го́споди, воззва́х: 
                    <style>стихи́ры предпра́зднства, глас 1.</style></p>
                <p>
                    <style>Подо́бен:</style> Небе́сных чино́в:</p>
                <p>Свещено́сицы де́вы,/ Присноде́ву све́тло провожда́юще,/ проро́чествуют и́стинно Ду́хом бу́дущее:/ храм бо Бо́жий Богоро́дица су́щи,/ в храм со сла́вою де́вственною,/ младе́нствующи, вво́дится.</p>
                <p>Обеща́ния свята́го и плод благосла́вный,/ Богоро́дица вои́стинну яви́ся ми́ру,/ я́ко всех превы́шшая,/ я́же благоче́стно приводи́ма в храм Бо́жий,/ моли́тву ро́ждших исполня́ет,/ соблюда́ема Боже́ственным Ду́хом.</p>
                <p>Небе́сным воспи́тана, Де́во, хле́бом/ ве́рно в хра́ме Госпо́дни,/ родила́ еси́ ми́ру жи́зни Хлеб, Сло́во./ Ему́же, я́ко храм избра́нный и всенепоро́чный,/ предобручи́лася еси́ Ду́хом та́инственно,/ обруче́на Бо́гу и Отцу́.</p>
                <p>
                    <style>Стихи́ры преподо́бнаго, глас и подо́бен то́йже:</style>
                </p>
                <p>В Небе́сныя оби́тели с весе́лием вселя́яся/ и со А́нгелы, о́тче, предстоя́ дерзнове́нно Престо́лу Госпо́дню,/ на земли́ соверша́ющим па́мять твою́/ грехо́в оставле́ние и страсте́й дарова́ти моли́ся.</p>
                <p>Моли́твенным серпо́м, о́тче Григо́рие,/ страсте́й те́рния изсе́к/ и возде́лав ра́лом воздержа́ния зе́млю душе́вную,/ вверг семена́ благоче́стия в ню:/ и́миже нам возраща́еши исцеле́ния плоды́.</p>
                <p>Доброде́телей тя прия́телище нарица́ем, преподо́бне,/ я́ко молча́ния дру́га, бде́ния де́лателя, и о́браз целому́дрия,/ и моли́твы жили́ще некра́домое, и чуде́с сокро́вище,/ и моли́твенника чту́щих тя, Григо́рие.</p>
                <p>
                    <style>Сла́ва, и ны́не, глас 4:</style>
                </p>
                <p><style>Днесь</style> Боговмести́мый храм, Богоро́дица,/ в храм Госпо́день приво́дится,/ и Заха́рия Сию́ прие́млет,/ <style>Днесь</style> святы́х свята́я ра́дуются,/ и лик А́нгельский та́инственно торжеству́ет,/ с ни́миже и мы, пра́зднующе <style>Днесь</style>, с Гаврии́лом возопии́м:/ ра́дуйся, Благода́тная, Госпо́дь с Тобо́ю,/ име́яй ве́лию ми́лость.</p>
                <p>
                    <style>А́ще в пято́к ве́чера: Сла́ва, предпра́зднства. И ны́не, догма́тик гла́са.</style>
                </p>
                <p>
                    <style>На стихо́вне стихи́ры свята́го Про́кла, глас 4.</style>
                </p>
                <p>
                    <style>Подо́бен:</style> Дал еси́ зна́мение:</p>
                <p>Догма́тов све́тлостию и жития́ красото́ю/ благоче́стно удобри́л еси́, Про́кле приснопа́мятне, священнонача́лие,/ и Це́ркве столп яви́лся еси́ и́стинно,/ просвеща́я вся словесы́ твои́ми./ Тем тя ублажа́ем и во псалме́х же и пе́снех/ святу́ю и всечестну́ю пра́зднуем па́мять твою́.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Све́тло научи́л еси́ и Богому́дренно пропове́дал еси́/ Богоро́дицу, пречи́стую Отрокови́цу,/ ро́ждшую Су́щаго пре́жде век Созда́теля и Влады́ку,/ Сы́на и Сло́во О́тчее,/ и в после́дняя за ны Челове́ка бы́вша хоте́нием и невра́щна<a type="note" xlink:href="#note168">168</a>
                    естество́м,/ и Несто́рия посрами́в, я́ко нечести́ва и пребезу́мна.</p>
                <p>
                    <style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
                <p>Во́ды поче́рпл еси́ златоза́рныя, приснопа́мятне,/ му́драго Богопропове́дника,/ Его́же и прее́мник и благоче́стия яви́лся еси́, и седа́лища,/ утвержда́я уче́нми и́стины Христо́ву па́ству,/ и того́ честне́йшия и всечестны́я мо́щи,/ я́коже у́тварь ца́рскую, Це́ркви отда́л еси́.</p>
                <p>
                    <style>Сла́ва, и ны́не, глас 4.</style>
                </p>
                <p>Самогла́сен:</p>
                <p>Прииди́те, вси ве́рнии,/ еди́ну Непоро́чную восхва́лим,/ от проро́к пропове́данную и в храм приведе́нную,/ пре́жде век пронарече́нную Ма́терь/ и в после́дняя ле́та<a type="note" xlink:href="#note169">169</a>
                    я́вльшуюся Богоро́дицу./ Го́споди, моли́твами Ея́/ мир Твой пода́ждь нам и ве́лию ми́лость.</p>
                <p>
                    <style>Тропа́рь о́бщий, глас 4:</style>
                </p>
                <p>Бо́же оте́ц на́ших,/ творя́й при́сно с на́ми по Твое́й кро́тости,/ не отста́ви ми́лость Твою́ от нас,/ но моли́твами их/ в ми́ре упра́ви живо́т наш.</p>
                <p>
                    <style>Тропа́рь Григо́рия, глас 3: </style>
                </p>
                <p>О́браз был еси́ воздержа́ния,/ Боже́ственным Ду́хом вся просвети́в:/ правове́рия тече́ние соверши́л еси́,/ уче́нием мир просвети́л еси́/ и злове́рных обличи́л еси́ смы́слы,/ о́тче преподо́бне Григо́рие,/ Христа́ Бо́га моли́ дарова́ти нам ве́лию ми́лость.</p>
                <p>
                    <style>Тропа́рь Про́кла, глас 4:</style>
                </p>
                <p>И́же Боже́ственным нача́лом прему́дрости,/ стра́хом Госпо́дним утве́рждся,/ отту́ду свяще́нными восхожде́нии возше́л еси́/ во учени́чество Златоу́ста,/ и архиере́йскаго того́ престо́ла досто́ин быв чистоты́ добро́тами,/ апо́стольским пра́вилом себе́ вообрази́в,/ не себе́ живы́й, но Христу́ и ста́ду твоему́./ Тем в нетле́нный живо́т апо́стольски всели́лся еси́,/ иера́рше Про́кле,/ моли́ Христа́ Бо́га/ спасти́ся душа́м на́шим.</p>
                <p>
                    <style>Сл́ава, и ны́не, предпра́зднства, глас то́йже:</style>
                </p>
                <p>Ра́дость предобруча́ет всем А́нна ны́не,/ печа́ли сопроти́вный плод прозя́бши, еди́ну Присноде́ву,/ Ю́же и приво́дит, моли́твы исполня́ющи,/ <style>Днесь</style> веселя́щися, в храм Госпо́день,/ я́ко су́щий храм Бо́га Сло́ва и Ма́терь чи́стую.</p>
                <p>
                    <strong>
                        <style>На у́трени</style>
                    </strong>
                </p>
                <p>
                    <style>На</style>Бог Госпо́дь: 
                    <style>тропа́рь</style>
                    <style>предпра́зднства, два́жды. Сла́ва, святы́х, и ны́не, предпра́зднства.</style></p>
                <p>
                    <style>По 1-й кафи́зме, седа́лен, глас 4.</style>
                </p>
                <p><style>Подо́бен:</style> Удиви́ся Ио́сиф:</p>
                <p>Пре́жде зача́тия, Чи́стая, освяти́лася еси́ Бо́гу/ и, ро́ждшися на земли́, дар принесла́ся еси́ ны́не Ему́,/ исполня́ющи оте́ческое обеща́ние,/ в Боже́ственнем же хра́ме, я́ко су́що Боже́ственный храм,/ от младе́нства чи́сте, со свеща́ми све́тлыми отдана́ бы́вши,/ яви́лася еси́ прия́телище непристу́пнаго и Боже́ственнаго Све́та,/ вели́ко вои́стинну предше́ствие Твое́, еди́на Богоневе́сто и Присноде́во.</p>
                <p>
                    <style>Сла́ва и ны́не, то́йже.</style>
                </p>
                <p>
                    <style>По 2-й кафи́зме седа́лен, глас и подо́бен то́йже:</style>
                </p>
                <p>Храм Бо́жий, многоче́стный черто́г,/ в храм Бо́жий со свеща́ми све́тлыми, с весе́лием всели́тися происхо́дит;/ и ра́дуется о Ней Заха́рия, зря явле́ние я́сно, свяще́нных проро́ков исполня́емо,/ и весели́тся, и предпра́зднственный пое́т глас:/ ра́дость провозвеща́ет происхожде́ние Твое́, Отрокови́це Девома́ти.</p>
                <p>
                    <style>Сла́ва и ны́не, то́йже.</style>
                </p>
                <p>
                    <style>Кано́н предпра́зднства со ирмосо́м на 6 и святы́х о́ба кано́на на 8. Кано́н предпра́зднства, его́же краегране́сие по алфави́ту до седмы́я пе́сни. Подо́бно же и осма́я своя́ стихи́. Девя́тая же Ио́сифово, глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся,/ Тоя́ чудеса́.</emphasis>
                    <emphasis/>
                </p>
                <p>Святы́х во свята́я Всесвята́я и Непоро́чная всели́тися происхо́дит,/ Пресвята́го Бо́га я́ко да бу́дет храм освяще́н,/ и Той предтеку́т де́вы отрокови́цы.</p>
                <p>Сове́т преве́чный Преве́чнаго Бо́га на́шего во исполне́ние гряде́т/ предгряду́щей Ти воспита́тися во свята́я святы́х,/ Сло́ва в жили́ще, Отрокови́це Всенепоро́чная.</p>
                <p>Роди́телие Боже́ственнии Тя, Бо́жию Роди́тельницу хотя́щу бы́ти,/ вво́дят воспита́тися во свята́я святы́х:/ моли́тву, е́юже моля́хуся, обеща́ние исполня́ют, Пречи́стая.</p>
                <p>Укрепи́, Влады́чице, не́мощь се́рдца моего́/ и утверди́, страстьми́ коле́блемое,/ я́ко да ве́рою Тя и любо́вию ублажа́ю, Присноблаже́нную и Всенепоро́чную.</p>
                <p>
                    <style>Ин кано́н преподо́бнаго Григо́рия, глас 8.</style>
                </p>
                <p>
                    <style>Творе́ние Ио́сифа.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Колесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре,/ Изра́иля же беглеца́, пешехо́дца, спасе́,/ песнь Бо́гови воспева́юща.</emphasis>
                    <emphasis/>
                </p>
                <p>Умерщвле́нную сластьми́ телесе́, смире́нную мою́ ду́шу/ твои́ми моли́твами оживи́, блаже́нне Григо́рие:/ жизнь бо ны́не прия́л еси́ нестаре́ющуюся,/ умертви́в я́же на земли́ у́ды, преподо́бне, по́стническими по́двиги.</p>
                <p>Удержа́в сла́сти теле́сныя ума́ чистото́ю,/ из млада́го, о́тче, во́зраста орга́н Ду́ха был еси́,/ Того́ де́йства све́тло прие́мля и Богови́ден познава́яся.</p>
                <p>Жела́нием Боже́ственным пло́ти жела́ния увяди́л еси́,/ и тебе́ самому́, блаже́нне, обручи́л еси́ супру́жницу чистоту́,/ из нея́же ча́да тебе́ роди́шася вся доброде́тели, присносла́вне,/ ча́до тя Бо́жие соде́ловающия.</p>
                <p>
                    <style>Богоро́дичен:</style> От земли́ до Небе́с дося́жущи ле́ствица Небе́сная,/ е́юже Бог Сло́во земны́м сни́де,/ Благослове́нная Пречи́стая, несказа́нное чу́до, недомы́сленное виде́ние,/ спаси́ к Тебе́ прибега́ющия.</p>
                <p>
                    <style>Ин кано́н свята́го Про́кла, глас 1.</style>
                </p>
                <p>
                    <style>Творе́ние Феофа́ново.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Твоя́ победи́тельная десни́ца/ Боголе́пно в кре́пости просла́вися:/ та бо, Безсме́ртне,/ я́ко</emphasis>
                    <emphasis>всемогу́щая, проти́вныя сотре́,/ изра́ильтяном путь глубины́ новосоде́лавшая.</emphasis>
                </p>
                <p>Дея́нием же и сло́вом и́стинным/ разу́мных Арха́нгелов быв сообра́зен, Богоприя́тне,/ и с ни́ми Престо́лу предстоя́ Честны́я Тро́ицы,/ ю́же, Про́кле, моли́ спасти́ нас.</p>
                <p>Стопа́м после́дуя я́ве Златоу́стаго, всеблаже́ные и приснопа́мятые,/ того́же Боже́ственное свяще́нства, о́тче, одея́ние/ я́ко насле́дие взял еси́ оте́ческое, достосла́вне.</p>
                <p>Дре́вле Бо́га на зе́млю Иса́ии вопию́щу Ду́хом приити́,/ Несто́рий, умовре́дно оболгу́яй воплоще́ние,/ от <style>Тебе</style>́, треблаже́нне, собо́рне низверга́ется.</p>
                <p>
                    <style>Богоро́дичен:</style> Словесы́ Богодохнове́нными/ стра́шное от Де́вы уясни́л еси́ Воплоще́ние Сло́ва Бо́га на́шего/ и Богоро́дицу Сию́ пропове́дав,/ догма́том всему́дрым апо́столов после́дуя.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы, Богоро́дице,/ живы́й и незави́стный</emphasis>
                    <emphasis>
                        <strong>
                            <a type="note" xlink:href="#note170">170</a>
                        </strong>
                    </emphasis>
                    <emphasis>исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
                </p>
                <p>Начина́ющия отрокови́цы де́вы,/ свещи́ нося́щия све́тло, бу́дущее подпису́ют:/ из Нея́ бо роди́тся просвеще́ние зна́ния,/ реша́щее пре́лести омраче́ние.</p>
                <p>Ревну́ющи дре́вле Богому́дренно, А́нна моли́тву исполня́ет/ и Тебе́ привозлага́ет святи́лищу, Всенепоро́чная,/ свяще́ннейшее зача́тие име́ти хотя́щу и рождество́.</p>
                <p>Со́лнце простре́ лучи́, зря о́блак све́тлый, простира́емь/ ма́нием Боже́ственным внутрь во свята́я,/ из Нея́же одожди́т оставле́ние олядене́вшим<a type="note" xlink:href="#note171">171</a>
                    страстьми́.</p>
                <p>Обожа́ет мя Бог, всели́вся в Тя за милосе́рдие, Всенепоро́чная, Чи́стая,/ укра́дена сне́дию пре́жде ле́стию змии́ною,/ и тли нетле́ния па́ки пи́щу воздае́т.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Небе́снаго кру́га верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твоей,/ жела́ний кра́ю,/ ве́рных утвержде́ние,/ еди́не Человеколю́бче.</emphasis>
                    <emphasis/>
                </p>
                <p>Доброде́телей на го́ру восте́к, преподо́бне,/ во мрак виде́ния вшел еси́/ и, разуме́в, ели́ко вмести́л еси́ Непости́жнаго естество́м,/ просвеще́ния испо́лнен, о́тче, быв.</p>
                <p>Рожде́нный в верте́пе<a type="note" xlink:href="#note172">172</a>
                    за земны́х избавле́ние,/ дре́вле тя, в верте́пе, всеблаже́нне, живу́ща,/ све́том озари́ Небе́сным, я́ко Па́вла,/ светоза́рна показу́я тя, о́тче Григо́рие.</p>
                <p>Небе́сная дверь, Христо́ва Пречи́стая Ма́ти,/ прило́ги тя де́монскими окружа́ема, о́тче, впери́/ и мо́щна кре́постию на них соде́ла Ду́ха благода́тию.</p>
                <p>
                    <style>Богоро́дичен:</style> Ра́дуйся, еди́на, ро́ждшая вся́ческих Го́спода,/ ра́дуйся, жизнь челове́ком исхода́таившая,/ ра́дуйся, осене́нная и несеко́мая горо́, ве́рных утвержде́ние,/ ра́дуйся, Всенепоро́чная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Еди́не, ве́дый челове́ческаго существа́ не́мощь/ и ми́лостивно в не вообра́жся,/ препоя́ши мя с высоты́ си́лою,/ е́же вопи́ти Тебе́, Святы́й:/ одушевле́нный хра́ме неизрече́нныя сла́вы Твоея́, Человеколю́бче.</emphasis>
                    <emphasis/>
                </p>
                <p>Свет из Све́та Богови́дно, всеблаже́нне, прие́м,/ Це́ркве свет был еси́./ Те́мже и Свет тебе́ Боже́ственный возсия́ разу́мно, я́коже есть пи́сано,/ и́мже просвеща́емь, пою́щия озаря́еши па́мять твою́.</p>
                <p>Воструби́в догма́тов гро́мом,/ я́ко сте́ны низложи́л еси́ Иерихо́нския ересе́й де́рзости вся и во́инства/ и одоле́ния побе́ду возста́вил еси́,/ Воплоще́ние Бо́жие е́же от Де́вы пропове́дав я́сно.</p>
                <p>Исто́чнику му́дрости приложи́в уста́ твоя́, Богоприя́тне,/ и духо́вныя поче́рпл еси́ му́дрости, Про́кле, Боже́ственныя во́ды,/ му́тныя потопи́в ре́ки, всеблаже́нне, Несто́риева безбо́жная мне́ния.</p>
                <p>
                    <style>Богоро́дичен:</style> И́же горе́<a type="note" xlink:href="#note173">173</a>
                    Отцу́ Единоро́дный Сын неизрече́нно сразумева́емь,/ единоро́дный из Тебе́ до́ле<a type="note" xlink:href="#note174">174</a>
                    , Пречи́стая, па́че вины́ и ра́зума роди́ся/ и обожа́ет челове́ка, Пречи́стая Влады́чице Богороди́це:/ те́мже Тя сла́вим.</p>
                <p>
                    <style>Ин и́кос предпра́зднства:</style>
                </p>
                <p>В прама́тери на́шей о́браз прообразова́шеся,/ егда́ вообрази́ся есте́ственный зра́к от Де́вы све́тло,/ я́коже бо о́на от ре́бр без се́мене произы́де пра́отца,/ та́ко и Сия́ без се́мене Го́спода роди́/ па́че сло́ва и помышле́ния челове́ческа и ра́зума все́х Безпло́тных,/ те́мже тя́ та́йно А́нна науча́я, пропове́да я́вственно я́же от Де́вы,/ да с ра́достию приведе́ши <style>ю</style> Го́сподеви,/ Та есть сень Небе́сная.</p>
                <p>
                    <style>Конда́к Григо́рия, глас 3:</style>
                </p>
                <p>Све́тлое тя со́лнце Це́рковь познава́ет,/ доброде́телей красота́ми и исцеле́ний луча́ми/ всех просвеща́я, Христо́в уго́дниче:/ те́мже пра́зднуем честну́ю па́мять твою́/ и почита́ем по́двиги твоя́,/ всеблаже́нне о́тче прему́дре Григо́рие.</p>
                <p>
                    <style>Конда́к Про́кла, глас 4.</style>
                </p>
                <p>
                    <style>Подо́бен:</style> Яви́лся еси́:</p>
                <p>Досто́йно <style>Днесь</style> торжеству́ет/ всех градо́в честне́йший вои́стинну в честно́м преставле́нии твое́м,/ о́тче отце́в, Про́кле му́дре.</p>
                <p>
                    <style>Ин конда́к свята́го Про́кла, глас 8.</style>
                </p>
                <p>
                    <style>Подо́бен:</style> Взбра́нной:</p>
                <p>Всечестна́го святи́теля, Ца́рскаго гра́да престо́л украси́вшаго/ и сокро́вищем безце́нным того́ обога́щшаго, пречестны́ми мощми́ Златоу́стовыми,/ и́мже сло́во живо́тно стяжа́, просвеща́я ве́рно чту́щия его́,/ пе́сньми похвале́ния того́ ра́достно ублажи́м, зову́ще:/ ра́дуйся, архиере́ю, о́тче свяще́нный.</p>
                <p>
                    <style>Седа́лен Григо́рия, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Боже́ственною све́тлостию озаря́емь,/ мрак изгна́л еси́ душетле́нных страсте́й, Григо́рие прему́дре,/ взя́тся к безстра́стия чисте́йшей высоте́,/ возсия́л еси́ пресла́вно врачева́ний зари́,/ всели́вся в незаходи́мый свет Ца́рствия Христо́ва.</p>
                <p>Сла́ва, Про́кла, глас 3.</p>
                <p>
                    <style>Подо́бен:</style> Боже́ственныя ве́ры:</p>
                <p>Боже́ственный быв свяще́ннопропове́дник,/ Боже́ственным уче́нием Це́рковь обогаща́я, тайноучи́телю всехва́льне,/ и Богоро́дицу Де́ву Пречи́стую пропове́дал еси́/ и Несто́рия посрами́л еси́./ Те́мже вси чтим ве́рно па́мять твою́,/ прося́ще прия́ти ве́лию ми́лость.</p>
                <p>
                    <style>И ны́не, предпра́зднства, глас 1.</style>
                </p>
                <p><style>Подо́бен:</style> Ка́мени запеча́тану:</p>
                <p>Восхвали́те, де́вы, ма́тери, предпра́зднуйте,/ лю́дие, славосло́вите, свяще́нницы, благослови́те Пречи́стую Ма́терь Бо́жию:/ пло́тию бо младе́нствующи пре́жде,/ во храм принесе́ся, я́ко храм Бо́жий святе́йший./ Те́мже пра́здник соверша́юще духо́вный, воспое́м Ю,/ я́ко Предста́тельницу ро́да челове́ческаго.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> Неизсле́дный Бо́жий сове́т<a type="note" xlink:href="#note175">175</a>/ е́же от Де́вы воплоще́ния/ Тебе́, Вы́шняго, проро́к Авваку́м, усмотря́я, зовя́ше:/ сла́ва си́ле Твое́й, Го́споди.</p>
                <p>Свяще́ннии провозвести́ша язы́цы Тебе́, Чи́стая,/ бы́ти село́<a type="note" xlink:href="#note176">176</a>
                    невмести́маго Естества́,/ сего́ ра́ди Тя ли́цы де́вственнии провожда́ют, свещи́ нося́ще во свята́я.</p>
                <p>Сла́ву взят Иоаки́м со А́нною,/ ходя́ще и нося́ще Тя с весе́лием во святы́й храм, хра́ме Бо́жий пресвяты́й,/ Чи́стая и Всенепоро́чная Влады́чице.</p>
                <p>Разреша́ется изрече́ние прароди́тельное:/ се бо процвете́ Лоза́, я́же Грозд нетле́нный нам плодоно́сит,/ вино́ нося́щий весе́лия конце́м.</p>
                <p>Еди́ну Тя Всенепоро́чную Соде́тель Сло́во обре́т,/ всели́ся во Твое́ чре́во, содева́я на́ше спасе́ние благода́тию, Пречи́стая,/ за неизглаго́ланную ми́лость.</p>
                <p>
                    <style>Ин</style>
                </p>
                <p>
                    <style>Ирмо́с:</style> Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча, и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</p>
                <p>Нас ра́ди стра́нным соше́ствием быв, Григо́рие, стра́нен благосты́нею,/ тебе́ Его́ ра́ди стра́нна ви́дев, от оте́чества бы́вша прия́т/ и Боже́ственна насле́дника Своего́ Ца́рства, доброде́тельми укра́шена, соде́ла.</p>
                <p>За Христа́, нас ра́ди младе́нствовавшаго, и О́трока, преподо́бне, бы́вша,/ отроко́в учи́лищу вдал еси́ тебе́ сама́го, младе́нец зло́бою, Богому́дре о́тче, быв,/ и Боже́ственным смире́нием вра́жию зло́бу смири́л еси́, блаже́нне Григо́рие.</p>
                <p>Ту́чами твои́х слез, о́тче Григо́рие, я́коже росо́ю Боже́ственною, напая́емь,/ вся́ку возрасти́л еси́ доброде́тель, вся́кое благопло́дие пра́вды процве́л еси́,/ я́ко дре́во плодоно́сное, при исхо́дищах вод насажде́н соверше́ннаго по́стничества.</p>
                <p>
                    <style>Богоро́дичен:</style> Ма́ти Бо́жия, Благослове́нная, Всенепоро́чная,/ души́ моея́ я́звы исцели́, сла́сти утоли́ плотски́я,/ омраче́нное се́рдце мое́ просвети́, умири́ ум мой/ и вся́каго вре́да, и вра́жиих мя напа́стей изба́ви.</p>
                <p>
                    <style>Ин</style>
                </p>
                <p>
                    <style>Ирмос:</style>
                    <emphasis>Го́ру Тя, благода́тию Бо́жиею приосене́нную,/ прозорли́выма Авваку́м усмотри́в очи́ма,/ из Тебе́ изы́ти Изра́илеву провозглаша́ше Свято́му</emphasis>
                    <emphasis>
                        <strong>
                            <a type="note" xlink:href="#note177">177</a>
                        </strong>
                    </emphasis>
                    <emphasis>/ во спасе́ние на́ше и обновле́ние.</emphasis>
                    <emphasis/>
                </p>
                <p>Глаго́л веща́ния и догма́тов благогла́сный уче́ний твои́х гром/ Це́рковь Бо́жию му́дро веселя́т,/ ерети́ческое отго́нят свире́пство, священноявле́нне Про́кле всесла́вне.</p>
                <p>Я́коже зла́то огне́м, свяще́ннейше, воздержа́нием/ честно́е те́ло твое́ очи́стив, му́дре, красно́ показа́л еси́ Творцу́./ Сего́ ра́ди тебе́ одея́ние свяще́нства ве́чно дарова́.</p>
                <p>Зна́ние Боже́ственное навы́к, быв я́ко иера́рх свяще́нный,/ благопода́тно про́чее всем препо́дал еси́ просвеще́ние/ и Боже́ственныя све́тлости во спасе́ние душ, достосла́вне.</p>
                <p>
                    <style>Богоро́дичен:</style> Угль Боже́ственный во утро́бе, Всенепоро́чная, прие́мши па́че ума́,/ не опали́лася еси́ и́стинно:/ купина́ бо издале́ча обра́зно Твое́ Рождество́ прообразова́/ во спасе́ние на́ше и обновле́ние.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ мир подава́ющая.</emphasis>
                    <emphasis/>
                </p>
                <p>О́блацы да воска́плют пра́вду <style>Днесь</style>,/ я́ко на Небеси́ бо простира́ется Боже́ственный о́блак во хра́ме Бо́жии,/ и́же ка́плет сла́дость, всю го́ресть душ на́ших изъе́млющу.</p>
                <p>Стра́нно Твое́ зача́тие, стра́нно Твое́ и рождество́, стра́нно твое́ происхожде́ние, Де́во,/ е́же внутрь святи́лища введе́ние,/ стра́нна и пресла́вна Твоя́, сло́во превосходя́ща и помышле́ние, Пречи́стая.</p>
                <p>Всю Тебе́ освяти́ Дух Всесвяты́й, внутрь хра́ма пребыва́ющу/ и пита́ему пи́щею небе́сною, Неве́сто О́тча прекра́сная,/ сего́ ра́ди была́ еси́ и Сло́ва Роди́тельница.</p>
                <p>К Тебе́ мою́ всю наде́жду, Отрокови́це, полага́я,/ к щедро́там твои́м прибега́ю:/ вре́да де́монскаго яви́ неприча́стну па́дшую ду́шу мою́/ и изнемо́гшую сласте́й потопле́нми.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
                    <emphasis/>
                </p>
                <p>Де́ланием словесе́ лоза́ показа́лся еси́ плодоно́сна, преподо́бне,/ доброде́телей зре́лыя и велича́йшия принося́щая гро́зды,/ спасе́ния вино́ духо́вное точа́щия, о́тче,/ и ве́рных сердца́ веселя́щее.</p>
                <p>Сла́вный Рим, о́тче, от восто́ка тя свети́льника незаходи́ма прие́м ве́рою,/ просвети́ся честны́ми твои́ми дарова́нии:/ Христа́ бо име́л еси́ в души́ я́ко свет,/ ви́дящия тя, о́тче, озаря́юща.</p>
                <p>Ползя́щаго зми́я и наблюда́ющаго твою́ пя́ту, Григо́рие,/ бо́дростию Боже́ственною в путе́х жи́зни ходи́ я́ко Бо́жий уго́дник,/ я́ко за́поведей Христо́вых де́латель, умертви́л еси́ си́лою Ду́ха.</p>
                <p>
                    <style>Богоро́дичен:</style> Предста́тельнице ми́ра, Ма́ти Присноде́во, Ты мя окорми́,/ и путево́дстви мя на пра́вый путь,/ и напра́ви к пра́вды стезя́м пра́вым помышле́ние мое́,/ души́ ше́ствия исправля́ющи.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Просвети́вый сия́нием прише́ствия Твоего́, Христе́,/ и освети́вый Кресто́м Твои́м ми́ра концы́,/ сердца́ просвети́ све́том Твоего́</emphasis>
                    <emphasis>Богоразу́мия/ правосла́вно пою́щих Тя.</emphasis>
                </p>
                <p>Светоно́сен, я́ко свети́льник, всеблаже́нне, быв,/ Боже́ственныя Це́ркве яви́лся еси́ побо́рник,/ и Бо́жие уясни́л еси́ е́же из Де́вы Всесвяты́я Рождество́ невра́щное, сла́вне.</p>
                <p>Воплоще́ние Бо́жие из Де́вы сла́вное/ догма́тов в пра́щу<a type="note" xlink:href="#note178">178</a>
                    вложи́в,/ яко́ иноплеме́нника Голиа́фа, низложи́л еси́ Несто́риев свире́пый нрав,/ я́ко дре́вле Боже́ственный Дави́д.</p>
                <p>Па́вловыми уче́нии сый испо́лнен/ и того́ виде́ния узре́в, всеизбра́нне,/ Елиссе́й вторы́й показа́вся,/ ма́стию Боже́ственною, свяще́нством, пома́зан та́инственно.</p>
                <p>
                    <style>Богоро́дичен:</style> Ни смуще́ния, ни смеше́ния во утро́бе прия́т Де́вы/ Бог, пло́тию происходи́,/ но е́же бе, пребы́сть Бог и Челове́к,/ невра́щно де́йствы явля́емь.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
                    <emphasis/>
                </p>
                <p>Укре́пльшеся Боже́ственно благода́тию, Боже́ственныя Де́вы родите́лие/ Сию́ я́ко непоро́чную голуби́цу во свята́я воспита́тися любо́вию возлага́ют.</p>
                <p>Тебе́, хотя́щей приима́ти Свет, из Све́та происходя́щий,/ свещи́ вжига́юще, отрокови́цы, Чи́стая,/ предхло́дят светови́дно к Боже́ственному хра́му, ликовству́юще.</p>
                <p>Полна́ сла́вы Пала́та,/ вели́кое проро́ков оглаше́ние, Престо́л Святы́й внутрь свята́я вво́дится,/ Царю́ всех гото́вящися.</p>
                <p>Пою́ Твое́, Отрокови́це, зача́тие, пою́ Твое́ и неизрече́нное рождество́,/ пою́ и покро́в Твой, и́мже вре́да вся́каго избавля́емся,/ к Твоему́ оти́шию прибега́ющии.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                    <emphasis/>
                </p>
                <p>Ма́нием<a type="note" xlink:href="#note179">179</a>
                    е́же к Бо́гу обожа́емь, свяще́ннейше,/ виде́нии та́инственными и Боже́ственными осия́нии/ я́ко проро́к Боже́ственный, я́ко Бо́жий уго́дник сподо́бился еси́ Бо́жия благода́ти.</p>
                <p>Молчали́во твою́ жизнь соверши́л еси́, Богодухновенне,/ мяте́жей жите́йских яви́лся еси́ бо́льший, и страсте́й вы́шший,/ и земли́ всея́ стра́нен же и пришле́ц.</p>
                <p>Я́ко зерца́ло чи́стое, Боже́ственною заре́ю обогати́лся еси́,/ я́ко сосу́д свяще́нный, храм украси́л еси́, го́рнюю, Григо́рие,/ и перворо́дных Це́рковь просвети́л еси́.</p>
                <p>
                    <style>Богоро́дичен:</style> Мари́е, чи́стая пала́та Царе́ва,/ бы́вша мя разбо́йником нечи́стый верте́п моли́твами Твои́ми очи́стивши,/ из Тебе́ ро́ждшемуся храм свят покажи́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Обы́де нас после́дняя бе́здна,/ несть избавля́яй,/ вмени́хомся, я́ко о́вцы заколе́ния./ Спаси́ лю́ди Твоя́, Бо́же наш:/ Ты бо кре́пость немощству́ющих и исправле́ние.</emphasis>
                    <emphasis/>
                </p>
                <p>Обыше́дшия, я́ко зве́ри, отгна́л еси́ ересе́й от ста́да Христо́ва побо́рники/ жезло́м разу́мным твои́х уче́ний, Про́кле блаже́нне,/ к па́стве же правосла́вия па́ству испра́вил еси́.</p>
                <p>Я́ко ин ковче́г, Це́ркви Христо́ве те́ло всеблаже́ннаго Златоу́ста/ вдал еси́ твои́ми, Про́кле, поуче́ньми/ и возвесели́л еси́ правосла́вных ли́ки прису́тствием его́.</p>
                <p>На вели́кое возше́д седа́лище, преподо́бне,/ велича́йшими исправле́нии украси́л еси́ то́е Боголе́пно./ Те́мже, соше́дшеся, благохва́лим тя, архиере́е, великому́дренне Про́кле сла́вне.</p>
                <p>
                    <style>Богоро́дичен:</style> Яви́лася еси́ Херуви́мов, Богоблагода́тная Де́во, преиму́щи:/ на ра́мех бо носи́ма те́ми, Чи́стая,/ объя́тии Твои́ми носи́ла еси́./ Те́мже Тя при́сно, Богоро́дице, вси́ сла́вим.</p>
                <p>
                    <style>Кондак предпра́зднства, глас 4.</style>
                </p>
                <p>
                    <style>Подо́бен:</style> Яви́лся еси́ <style>Днесь</style>:</p>
                <p>Весе́лия <style>Днесь</style> вселе́нная испо́лнися вся/ в благознамени́том пра́зднице Богоро́дицы,/ зову́щи:/ Та есть сень Небе́сная.</p>
                <p>
                    <style>И́кос:</style>
                </p>
                <p>И́же всех Творе́ц, Созда́тель и Влады́ка,/ неизрече́нным благоутро́бием приклони́выйся, еди́нем человеколю́бием Свои́м,/ его́же Свои́ма устро́и рука́ма, ви́дев па́дша, уще́дри/ и возста́вити сего́ благоволи́, зда́ние Боже́ственнейшее,/ и истоще́нием Свои́м, я́ко благ естество́м и ми́лостив./ Тем Мари́ю Хода́таицу прие́млет и я́ко Де́ву и чи́стую та́инства,/ из Нея́ на́ше естество́ носи́ти восхоте́:/ Та есть сень Небе́сная.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
                    <emphasis/>
                </p>
                <p>Светоно́сное Тя я́ко со́лнце, прие́млет храм святы́й,/ внутрь сия́ющу зарю́ конце́м спасе́ния, Чи́стая,/ храм бы́ти иму́щую Сы́на Бо́жия, Де́во.</p>
                <p>Рука́ми вси воспле́щем,/ избавле́ния нося́щую о́бразы Неискусобра́чную ви́дяще:/ руко́ю бо А́нгеловою пита́ется,/ Небе́сный Хлеб нам я́ко хотя́щу неизрече́нно породи́ти.</p>
                <p>Ду́ши вся пра́ведных подзе́мныя благовести́ша Тя, голуби́це злата́я,/ поко́й нося́щу пото́па разу́мнаго проявля́ют,/ и во святы́х свята́я благоче́стно ликовству́ющу.</p>
                <p>Я́ко красна́, Кра́снаго родила́ еси́,/ неле́поту на́шу возвраща́ющаго в пе́рвый о́браз, Отрокови́це Всенепоро́чная,/ Ему́же и пое́м:/ отце́в Госпо́дь и Бог, благослове́н еси́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Бо́жия снизхожде́ния/ огнь устыде́ся в Вавило́не иногда́;/ сего́ ра́ди о́троцы в пещи́ ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</emphasis>
                    <emphasis/>
                </p>
                <p>Слез пролия́ньми греха́ огнь погаси́л еси́,/ безстра́стия же во́ду и врачева́ний чи́стое пи́во песнопою́щим то́чиши, Григо́рие:/ благослове́н Бог оте́ц на́ших.</p>
                <p>Пла́менною колесни́цею, честны́я любве́ соверше́нием носи́мь,/ к высоте́ возше́л еси́,/ в не́йже стяжа́л еси́ твое́, Богому́дре, житие́, зовы́й:/ благослове́н Бог оте́ц на́ших.</p>
                <p>Страсте́й успи́л еси́ треволне́ния бо́дренными стоя́нми:/ усну́в же сном, пра́ведным подо́бно,/ к све́ту преше́л еси́ невече́рнему, зовы́й:/ благослове́н Бог оте́ц на́ших.</p>
                <p>
                    <style>Богоро́дичен:</style> Ме́ртва бы́вша грехо́м и погиба́юща,/ Жизнь ро́ждшая, Чи́стая Де́во,/ оживи́ и спаси́ мя и гее́нны исхити́, пою́щаго:/ благослове́н Бог оте́ц на́ших.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Тебе́, у́мную, Богоро́дице, пещь,/ разсмотря́ем, ве́рнии,/ я́коже бо о́троки спасе́ три Превозноси́мый,/ мир обнови́, во чре́ве Твое́м всеце́л,/ хва́льный отце́в Бог и препросла́влен.</emphasis>
                    <emphasis/>
                </p>
                <p>Те́ло, и ум, и ду́шу очи́стив отъя́тием страсте́й, иера́рше Про́кле му́дре,/ отту́ду догма́тствовал еси́,/ те́ло, и ду́шу, и ум от Де́вы ро́ждшагося Бо́га кроме́ премене́ния,/ за е́же спасти́ ны, прие́мшаго.</p>
                <p>Ты, ко Христу́ стяжа́в, свя́те, дерзнове́ние,/ на земли́ хва́лящим песнопе́сненно па́мять твою́ сла́вную/ вся́ких напа́стей изба́витися моли́,/ хва́льнаго пою́щим Бо́га пресла́внаго.</p>
                <p>Огнь разу́мный, в помышле́ниих вжег твои́х,/ хвра́стную<a type="note" xlink:href="#note180">180</a>
                    и гнилу́ю злочести́ваго Несто́рия е́ресь попали́л еси́./ Те́мже ти мо́лимся:/ хвра́стныя на́ша сла́сти, е́же к Бо́гу мольба́ми твои́ми, поже́г, очи́сти, сла́вне.</p>
                <p>
                    <style>Богоро́дичен:</style> Но́сиши Бо́га, пло́тию обложе́на, на объя́тиих Твои́х, Чи́стая,/ я́коже Престо́л Херуви́мский, Нося́щаго вся глаго́лом си́лы Своея́,/ Ему́же песнопое́м, веселя́щеся:/ препе́тый отце́в Бо́же и препросла́вленный, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Слы́ши, Отрокови́це, Де́во Чи́стая,/ да рече́т у́бо Гаврии́л/ сове́т Вы́шняго, дре́вний, и́стинный:/ бу́ди к прия́тию гото́ва Бо́жию,/ Тобо́ю бо Невмести́мый с челове́ки поживе́./ Тем и ра́дуяся, вопию́:/ благослови́те, вся дела́ Госпо́дня, Го́спода.</emphasis>
                </p>
                <p>Слы́ши и разуме́й, ста́рче му́дрый,—/ Заха́рии А́нна глаго́лет,—/ сове́том Боже́ственным, Ю́же и́мам Отрокови́цу Чи́стую до́блественною душе́ю приими́,/ Тоя́ бо ра́ди бу́дет избавле́ние,/ и в храм святы́й введи́ Сию́, вопия́:/ благослови́те, вся дела́ Госпо́дня, Го́спода.</p>
                <p>Благослове́н еди́н Госпо́дь, возопи́ свяще́нник:/ жи́зни вхо́ды ны́не указу́ют я́ве, нам объяви́вше,/ в ню́же хо́щет всели́тися, Боговмести́мую пала́ту, Христо́с, Царь вся́ческих,/ Ему́же вопие́т вся земля́:/ благослови́те, вся дела́ Госпо́дня, Го́спода.</p>
                <p>Се, ста́рче мудре́йше,—/ А́нна рече́ благогове́йно,—/ до́брейшую Отрокови́цу, Ю́же даде́ мне Бог,/ све́тло приими́ и проро́чествуй еди́ну, хотя́щую в ве́щи произнести́ пропове́дания,/ с ни́миже вопие́ши проро́чески:/ благослови́те, вся дела́ Госпо́дня, Го́спода.</p>
                <p>Ны́не позна́х, же́но, я́вственнейше,—/ разу́мно рече́ ста́рец,—/ дре́во возраста́ет посреде́ хра́ма,/ е́же процвете́т су́що Боже́ственный плод, в рай вводя́щий/ сне́дию изгна́нныя тле́ния, вопию́щия ра́достию:/ благослови́те, вся дела́ Госпо́дня, Го́спода.</p>
                <p>Глаго́л неизрече́нных уче́ний/ Твоя́ душа́, Отрокови́це Чи́стая, я́ве бу́дет,—/ ста́рец рече́ я́сно,—/ в Боже́ственный сей, Де́во, всели́шися храм:/ А́нгелом бо пита́ема, Сове́та Вели́каго А́нгела роди́ши. Ему́же пое́м:/ благослови́те, вся дела́ Госпо́дня, Го́спода.</p>
                <p>Глас Ти поем, Отрокови́це Чи́стая, ра́достно Гаврии́лов:/ ра́дуйся, всех вина́ еди́на ра́дости,/ ра́дуйся, душ очище́ние, яко ро́ждшая избавле́ние на́ше и воздание, песнопою́щих Тому́:/ благослови́те, вся дела́ Госпо́дня, Го́спода.</p>
                <p>
                    <style>Ин</style>
                </p>
                <p>
                    <style>Ирмо́с: </style>
                    <emphasis>Седмери́цею пещь/ халде́йский</emphasis>
                    <emphasis>мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                </p>
                <p>Твои́ми к Бо́гу мольба́ми терпели́вно де́я,/ прия́л еси́, всеблаже́нне, ве́рою проси́мое:/ но́щию бо спя́щу, яви́вся тебе́, А́нгел/ меч пла́менный вдаде́, стра́сти се́рдца отсека́ющ,/ и огне́м тя невеще́ственным очища́ющ, и сла́вою просвеща́ющ неизрече́нно.</p>
                <p>Всесве́тлое я́ко со́лнце,/ разу́мно возсия́л еси́ све́том доброде́телей светоза́рно, Григо́рие,/ чуде́с же сия́ньми озаря́я всю зе́млю и просвеща́я благоче́стно песнопою́щия:/ де́ти, благослови́те,/ свяще́нницы, воспо́йте,/ лю́дие, превозноси́те Христа́ во ве́ки.</p>
                <p>А́нгельскаго песнопе́ния слы́шав, Григо́рие,/ еще́ ходя́ в ме́ртвеннем твое́м телеси́,/ от него́же чу́вствия твоя́ душе́вная я́ве наслади́в,/ и Богови́ден, и светоза́рен позна́лся еси́, зовя́ Влады́це:/ де́ти, благослови́те,/ свяще́нницы, воспо́йте,/ лю́дие, превозноси́те Его́ во ве́ки.</p>
                <p>
                    <style>Богоро́дичен:</style> Судию́ и Го́спода па́че сло́ва ро́ждшая,/ Того́ я́ко Сы́на Твоего́, Всесвята́я, умоли́ в час суда́,/ осужде́ния, и огня́, и тьмы несве́тлыя,/ и скре́жета зубо́в изба́вити ве́рою благоче́стно песнопою́щия:/ свяще́нницы, воспо́йте,/ лю́дие, превозноси́те Его́ во ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та</emphasis>
                    <emphasis>блеща́хуся, глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</emphasis>
                </p>
                <p>Я́ко в горни́ле светоза́рнем, всесла́вне, чистото́ю стра́сти плотски́я очи́стив,/ я́ко зла́то, всем возсия́л еси́, воспева́я:/ вся дела́ Го́спода по́йте и превозноси́те Его́ во ве́ки.</p>
                <p>Орга́ном, блаже́нне, честна́го твоего́ язы́ка, украша́ема веща́нием, Це́рковь Бо́жия/ на земли́ спаси́тельное низше́ствие воспева́ет, всем глася́щи я́сно и вопию́щи:/ Тя превозно́сим, Христе́, во вся ве́ки.</p>
                <p>Гусль Боже́ственная яви́лся еси́ и́стинно,/ веща́ние возглаша́ющая ве́рою прие́млющим Бо́жие, е́же к нам, спаси́тельное Воплоще́ние,/ Про́кле, о́тче блаже́нне, ве́рою зовы́й:/ Го́спода по́йте дела́ и превозноси́те Его́ во ве́ки.</p>
                <p>
                    <style>Богоро́дичен:</style> Сохрани́в зна́мения Твоего́, Де́во, де́вства невре́дна Влады́ка,/ про́йде Бог из Тебе́ па́че смы́сла, во е́же спасти́ вопию́щия:/ Го́спода по́йте и превозноси́те Его́ во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
                    <emphasis/>
                </p>
                <p>Се Бо́жия гора́ свята́я со свеща́ми све́тлыми внутрь во свята́я ше́ствует,/ от Нея́же Ка́мень отсече́тся и тре́бища<a type="note" xlink:href="#note181">181</a>
                    и куми́ры<a type="note" xlink:href="#note182">182</a>
                    демонския истни́т<a type="note" xlink:href="#note183">183</a>
                    ,/ челове́ки же са́мыя соде́лает хра́мы и честна́я оби́телища.</p>
                <p>Кля́тся Бог и ны́не испо́лни,/ от коле́на Иу́дова нам дав Присноде́ву,/ Ея́же чре́во дре́во возрасти́т Жи́зни,/ смертоно́сныя сне́ди избавля́ющее, паде́нию пи́щею подни́кшия/ и укра́деныя пре́лестию змии́ною.</p>
                <p>Усты́ све́тлыми А́нна возопи́ в хра́ме Бо́жии:/ Тебе́ привозлага́ю, Ю́же мне дал еси́, Отрокови́цу, о Влады́ко!/ Из Нея́же за милосе́рдие неизглаго́ланное, Плотоно́сец яви́вся, спасе́ши мир,/ его́же созда́л еси́, возвели́чив <style>ю</style> я́ко Ма́терь Твою́.</p>
                <p>Се озари́ся день спасе́ния су́щим в нощи́ лю́тых:/ дверь Небе́сная, хра́ма две́ри отве́рзши, со свеща́ми вхо́дит внутрь во свята́я/ от святы́я пита́тися си́лы, свято́е Бо́га вселе́ние.</p>
                <p>Просвети́, Чи́стая, души́ моея́ о́чи, Свет ро́ждшая,/ да не пости́гнет мя грехо́вная тьма́ глубоча́йшая,/ ниже́ глубина́ да покры́ет мя отча́яния,/ но Сама́ мя спаси́ и окорми́ ко приста́нищу Боже́ственнаго хоте́ния.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Устраши́ся всяк слух/ неизрече́нна</emphasis>
                    <emphasis>Бо́жия снизхожде́ния,/ я́ко Вы́шний во́лею сни́де да́же и до пло́ти,/ от Деви́ческаго чре́ва быв Челове́к./ Те́мже Пречи́стую Богоро́дицу, ве́рнии, велича́ем.</emphasis>
                </p>
                <p>По́ты по́стническими греха́ угаси́л еси́ у́глие/ и с Небесе́ я́ве огня́ в ви́де благода́ть прия́л еси́,/ не попаля́ющую, му́дре, но па́че ороша́ющую/ и кре́постию тя си́льна на стра́сти показу́ющую.</p>
                <p>Я́ко ши́пок, в по́стнических, о́тче, процве́л еси́ удо́лиих<a type="note" xlink:href="#note184">184</a>
                    , Григо́рие,/ и я́ко крин<a type="note" xlink:href="#note185">185</a>
                    благово́нный./ Сего́ ра́ди то́чиши ми́ро благово́нное, твоя́ ко́сти оби́льно уха́ют<a type="note" xlink:href="#note186">186</a>
                    жизнь:/ по́лны бо лани́ты<a type="note" xlink:href="#note187">187</a>
                    твоя́, я́ко ча́ши, арома́т показа́шася.</p>
                <p><style>Днесь</style> с на́ми собо́р по́стников и преподо́бных весели́тся, патриа́рхов и проро́ков/ в па́мяти твое́й, блаже́нне, спра́зднуют нам апо́столи и му́ченицы,/ с ни́миже помина́й чту́щих тя ве́рно, досточу́дне.</p>
                <p>Ра́ка, иде́же честно́е и многострада́льное те́ло твое́ лежи́т,/ чуде́с благода́ть нам источа́ет, о́тче Григо́рие,/ освяща́ющи на́ша ду́ши и телеса́,/ обогати́вшихся тобо́ю и предста́теля и те́пла тя засту́пника иму́щих.</p>
                <p>
                    <style>Богоро́дичен:</style> Глас Тебе́ Гаврии́лов, ве́рнии, ра́достно привещава́ем:/ ра́дуйся, раю́, Жи́зни дре́во прозя́бший,/ ра́дуйся, реше́ние кля́твы,/ му́чеников венча́ние, преподо́бных похвало́ и челове́ков благочести́вых утвержде́ние.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>О́браз чи́стаго Рождества́ Твоего́,/ огнепали́мая купина́ показа́ неопа́льная;/ и ны́не на нас напа́стей свире́пеющую угаси́ти, мо́лимся, пещь/ да Тя, Богоро́дице,/ непреста́нно велича́ем.</emphasis>
                    <emphasis/>
                </p>
                <p>О́бразы и се́ни мимоте́к и и́стинно Христа́ разуме́в,/ породи́вся ба́нею Креще́ния, свяще́нник же пома́зан свяще́ннейший./ Те́мже и Богоро́дицу, Того́ ро́ждшую, пропове́дал еси́.</p>
                <p>Нра́вы свяще́нныя и догма́ты Златоу́стаго, блаже́нне, впе́рсил<a type="note" xlink:href="#note188">188</a>
                    еси́,/ ре́вность же его́ свяще́нную ве́ры,/ изры́гнул еси́ догма́тов твои́х пучи́ну,/ ересе́й пото́ки изсуша́ющую благода́тию.</p>
                <p>Уста́ви свяще́нными твои́ми моли́твами воздвиза́емое на ны смуще́ние/ и отжени́<a type="note" xlink:href="#note189">189</a>
                    напа́стей омраче́ние и челове́к всех озлобле́ние,/ я́ко име́я дерзнове́ние ко Влады́це и Бо́гу на́шему.</p>
                <p>
                    <style>Богоро́дичен:</style> О, па́че ума́ чуде́с Твои́х!/ Бо́жие бо Сло́во, плоть бы́вшее, еди́на родила́ еси́ преесте́ственно, Ма́ти Де́во,/ вся́ческая Боже́ственным хоте́нием му́дре Содержа́щаго, и окормля́юща<a type="note" xlink:href="#note190">190</a>
                    , и соблюда́юща.</p>
                <p>Свети́лен, Григо́рия.</p>
                <p>
                    <style>Подо́бен:</style> Ученико́в зря́щим:</p>
                <p>Святы́ни храм был еси́, иера́рше,/ по Боже́ственному же прича́стию ны́не благ быва́еши и рая́ граждани́н,/ в не́мже напитава́ешися невозбра́нно дре́ва зна́ния и нетле́нныя сла́вы,/ па́мять творя́, Григо́рие му́дре, о и́же от любве́ ве́рою хва́лящих тя, свяще́нный о́тче.</p>
                <p>
                    <style>Сла́ва, и ны́не, предпра́зднства.</style>
                </p>
                <p>
                    <style>Подо́бен:</style> Жены́, услы́шите:</p>
                <p>День предпра́зднственный/ храм приво́дит ны́не пречи́стым введе́нием Богоро́дицы Мари́и,/ Ю́же пою́т А́нгели, и челове́цы ублажа́ют,/ де́вы же провожда́ют, свещи́ нося́ще и игра́юще, в храм Госпо́день.</p>
                <p>
                    <style>На стихо́вне стихи́ры, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Прииди́те, ве́рнии, соше́дшеся, пе́сньми почти́м/ от ма́тере непло́дныя пресла́вно ро́ждшуюся/ Богоневе́стную Ма́терь Творца́,/ и с де́вами же и свеща́ми предъусря́щем<a type="note" xlink:href="#note191">191</a>
                    Ю,/ в храм входя́щу во свята́я.</p>
                <p>
                    <style>Стих:</style> Приведу́тся Царю́ де́вы в след Ея́,/ и́скренния Ея́ приведу́тся Тебе́.</p>
                <p>Я́коже цве́ты разли́чныя собра́вше/ от разу́мных цветнико́в Ду́ха слове́с,/ похва́льныя венцы́ ра́достно Де́ве исплете́м/ и предпра́зднственный дар Ей/ досто́йно принесе́м.</p>
                <p>
                    <style>Стих:</style> Приведу́тся в весе́лии и ра́довании,/ введу́тся в храм Царе́в.</p>
                <p>Да угото́вятся две́ри хра́ма Госпо́дня и да отве́рзутся:/ и дом сла́вы, и еди́ну, Превы́шшую Небе́с,/ па́че ума́ бы́вшую,/ да прие́млют, ра́дующеся,/ и Христа́ Спа́са да воспою́т.</p>
                <p>
                    <style>Сла́ва, и ны́не, глас то́йже, </style>
                </p>
                <p>
                    <style>Гео́ргия Никомиди́йскаго:</style>
                </p>
                <p>Да ра́дуется <style>Днесь</style> Не́бо свы́ше,/ и о́блацы весе́лие да кропя́т/ о зело́ пресла́вных вели́чиих Бо́га на́шего:/ се бо дверь, на восто́ки зря́щая,/ ро́ждшися от непло́дове безпло́дныя по обетова́нию/ и Бо́гу освяще́на бы́вши в жили́ще,/ <style>Днесь</style> в храм я́ко непоро́чное приноше́ние приво́дится./ Да ра́дуется Дави́д, бряца́я в гу́сли:/ приведу́тся (рече) Царю́ де́вы в след Ея́,/ бли́жния Ея́ приведу́тся внутрь ски́нии Бо́жия,/ внутрь очисти́лища Его́,/ воспита́тися в жили́ще пре́жде век от Отца́ нетле́нно Ро́ждшагося/ во спасе́ние душ на́ших.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны предпра́зднства, пе́сни 3-я и 6-я. Проки́мен, глас 1: </style>Уста́ моя́ возглаго́лют прему́дрость: 
                    <style>Стих:</style> 
                    Услы́шите сия́, вси язы́цы: 
                    <style>Апо́стол дне и у́трешний под зача́ло. Та́же свята́го, ко Евре́ем, зача́ло 351. </style>
                    Аллилу́ия, 
                    <style>глас 2: </style>
                    Уста́ пра́веднаго поуча́тся прему́дрости: 
                    <style>Стих:</style> 
                    Зако́н Бо́га его́ в се́рдце его́: 
                    <style>Ева́нгелие дне и у́трешнее под зача́ло. И свята́го Ева́нгелие от Иоа́нна, зача́ло 36. Прича́стен: </style>
                    В па́мять ве́чную:</p>
                <p>
                    <style>Подоба́ет ве́дати, я́ко а́ще случи́тся предпра́зднство Вхо́да Пресвяты́я Богоро́дицы в неде́лю:</style>
                </p>
                <p>
                    <style>В </style>
                    <style>суббо́ту на 
                        <strong>ма́лой вече́рни</strong></style>
                </p>
                <p>
                    <style>Стихи́ры воскре́сны и Богоро́дицы, по обы́чаю.</style>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>По обы́чной кафи́зме, на </style>Го́споди, воззва́х: 
                    <style>стихи́ры воскре́сны 3, и восто́чен 1, Анато́лиев, и предпра́зднства 3, и преподо́бнаго Григо́рия 3. Сла́ва, предпра́зднства. И ны́не, Богоро́дичен 1-й гласа. На литии́ обы́чное. На стихо́вне стихи́ры воскре́сны. Сла́ва и ны́не, предпра́зднства. На благослове́нии хле́бов тропа́рь</style>
                    : Богоро́дице Де́во, ра́дуйся: 
                    <style>три́жды.</style></p>
                <p>
                    <style>А́ще ли несть бде́ния, глаго́лем тропа́рь воскре́сен. Сла́ва, Григо́рия, глас 3 
                        <emphasis>(</emphasis></style>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                    <style>И ны́не, предпра́зднства.</style>
                </p>
                <p>
                    <style>На </style>Бог Госпо́дь: 
                    <style>тропа́рь воскре́сен два́жды. Сла́ва, Григо́рия. И ны́не, предпра́зднства. По кафи́змах седа́льны воскре́сны и Богоро́дичны их. Та́же полиеле́й и тропари́: </style>
                    А́гельский собо́р: 
                    <style>ектения́, ипакои</style>
                    ́
                    <style>гла́са, степе́нна, проки́мен, и Ева́нгелие воскре́сно, и про́чее до кано́на. Кано́н воскре́сен со ирмосо́м на 4, и Богоро́дицы на 2, и предпра́зднства на 4, и преподо́бнаго Григо́рия на 4. Катава́сия: </style>
                    Отве́рзу уста́ моя́. 
                    <style>По 3-й пе́сни конда́к предпра́зднства и и́кос; и конда́к Григо́рия. Слава, седа́лен его́. И ны́не, предпра́зднства. По 6-й пе́сни конда́к воскре́сен и и́кос. На 9-й пе́сни пое́м</style>
                    Честне́йшую: 
                    <style>Свети́лен воскре́сен. Сла́ва, Григо́рия. И ны́не, предпра́зднства. На хвали́тех стихи́ры воскре́сны 4 и предпра́зднства подо́бны 3, пи́саны на стихо́вне, и самогла́сен их, с припе́вы. Сла́ва, стихи́ра Ева́нгельская. И ны́не, </style>
                    Преблагослове́нна еси́: 
                    <style>Славосло́вие вели́кое. По Трисвято́м Тропа́рь воскре́сен то́чию, ектении́, и отпу́ст, и час 1. На 1-м часе́ Тропа́рь воскре́сен. Сла́ва, предпра́зднства. И ны́не, Богоро́дичен часо́в. По </style>
                    О́тче наш: 
                    <style>конда́к предпра́зднства. На 3-м часе́ Тропа́рь воскре́сен. Сла́ва, Григо́рия. И ны́не, Богоро́дичен часо́в. По </style>
                    О́тче наш: 
                    <style>конда́к воскре́сен. Та́кожде и на про́чих часе́х глаго́лем конда́к воскре́сен и предпра́зднства, пременя́юще.</style></p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны гла́са на 6 и предпра́зднства песнь 3-я на 4. По вхо́де Тропа́рь воскре́сен, и предпра́зднства, и хра́ма свята́го. Та́же Тропа́рь Григо́рия. Конда́к воскре́сен и хра́ма. Сла́ва, Григо́рия. И ны́не, предпра́зднства. Проки</style>́
                    <style>мен, Апо́стол, аллилу́ия, и Ева́нгелие, и прича́стен, пре́жде воскре́сен, и пото́м свята́го, слу́жба преподо́бническая.</style></p>
                <p>
                    <style>Свята́го же Про́кла слу́жба пое́тся, егда́ разсу́дит екклисиа́рх.</style>
                </p>
                <p>
                    <strong>
                        <style>Святитель</style>
                        <style>Прокл</style>
                        <style>, </style>
                        <style>архиепископ</style>
                        <style>Константинопольский</style>
                        <emphasis/>
                    </strong>(† ок. 446-447), с юных лет всё свое время отдавал молитве и Богомыслию. Господь удостоил его великого счастья быть учеником святителя Иоанна Златоуста (†407, память 13 ноября), который рукоположил его сначала в сан диакона, а затем в сан пресвитера. Святой Прокл был свидетелем чудесного явления святого апостола Павла святителю Иоанну Златоусту. От своего учителя святой Прокл получил глубокие духовные познания, любовь к постоянному чтению Священного Писания, умение в совершенной форме излагать мысли.</p>
                <p>После изгнания и смерти святителя Иоанна Златоуста святой Прокл был рукоположен святым Патриархом Константинопольским Сисинием (426―427) в сан епископа города Кизика, но под влиянием еретиков-несториан паства изгнала своего святителя. Тогда святой Прокл вернулся в столицу и проповедовал Слово Божие в храмах Константинополя, укрепляя слушателей в Православной вере, обличая заблуждения еретиков, в частности Феодора Мопсуэтского. По смерти Патриарха Сисиния святитель Прокл стал его преемником и возглавлял Константинопольскую Церковь в течение двенадцати лет (434―447). Стараниями архиепископа Константинопольского Прокла в 439 г. из Коман в Константинополь были перенесены мощи святителя Иоанна Златоуста.</p>
                <p>В период патриаршества святителя Прокла Византию постигло сильное землетрясение, продолжавшееся несколько месяцев. В Вифинии, Геллеспонте, Фригии рушились города, исчезали с лица земли реки, в безводных прежде местах возникали губительные наводнения. Константинопольцы во главе с Патриархом и императором выходили из города и совершали молебны о прекращении невиданного по силе бедствия. Во время одного молебна из толпы был невидимой силой поднят в воздух мальчик и унесен на такую высоту, где человеческий взгляд уже не мог его видеть. Затем, целым и невредимым, отрок был опущен на землю и рассказал, что там, в вышине, он слышал и видел, как ангелы, славя Бога, поют: «Святый Боже, Святый Крепкий, Святый Безсмертный». Весь народ запел трисвятую молитву, присоединив к ней: «помилуй нас» — и землетрясение прекратилось. Эту молитву Православная Церковь поет за Богослужением и до сего дня.</p>
                <p>Константинопольская паства любила своего Патриарха за его подвижническую жизнь, за его заботу об обездоленных и за его проповеди. До наших дней дошли многие творения святителя. Известны направленные против несториан два слова святителя в похвалу Божией Матери, четыре слова на Рождество Христово, пасхальные проповеди, а также слова, излагающие Православное учение о Боговоплощении.</p>
                <p>Рождество и Воскресение Христово — два величайших христианских праздника, которые, как подчеркивает святитель Прокл в своей пасхальной проповеди, составляют глубокое духовное единство, являют чудо Богооткровения и любви: «Своим рождением Он (Богочеловек) утвердил нашу веру в то, что Он есть человек, а во втором случае Своею властию над смертию доказал, что Он есть Бог. А Агнец, вземляй грехи мира (
                    <strong><a xlink:href="https://azbyka.ru/biblia/?Jn.1:29&amp;c~r&amp;rus">Ин. 1:29</a></strong>
                    ), никогда не был бы заклан, если бы Бог не восприял образа раба и Создатель непостижимым для нас образом не облекся в естество Своего создания так, чтобы плоть Его служила источником жизни, кровь — ценою искупления, дух — печатию даров Духа Святаго». Важно также свидетельство святителя Прокла о древней Литургии апостола Иакова, брата Господня, сохранившееся в виде отрывка из недошедшего до нас полностью сочинения. Всеобщее уважение снискала деятельность святаго патриарха по устройству благочиния во всех церковных делах.</p>
            </section>
            <section>
                <title>
                    <p>
                        <style>В то́йже день</style>
                        <style>Преподо́бнаго Диодо́ра Юрьего́рскаго, Каргопо́льскаго</style>
                    </p>
                </title>
                <p>
                    <style>Тропа́рь, глас 2:</style>
                </p>
                <p>Жела́нием ду́ха распали́вся,/ мяте́ж мирски́й отри́нув,/ ко Еди́ному Бо́гу любо́вию прилепи́ся/ и Того́ вседу́шне взыску́я,/ во вну́треннюю пусты́ню оты́де,/ при во́дах всели́ся,/ и́деже в слеза́х и труде́х пребыва́я многоле́тное вре́мя,/ в терпе́нии мно́зе житие́ А́нгельское проходи́л еси́/ в наставле́нии Боже́ственнаго ра́зума,/ ста́до и́нок собра́ му́дре,/ и́хже посеща́я, не оста́ви, Диодо́ре преподо́бне, о́тче наш,/ Пресвяте́й Тро́ице моля́ся/ от зол вся́ческих изба́вити и спасти́ ду́ши на́ша.</p>
                <p>
                    <style>Конда́к, глас 2:</style>
                </p>
                <p>От ю́ности, преподо́бне,/ плотску́ю во́лю в посте́х и моли́твах источи́л еси́,/ крест свой взем, Христо́ви после́довал еси́,/ те́мже и к Вы́шним тече́нием ра́достно устреми́в себе́,/ и́деже со все́ми святы́ми Святе́й Тро́ице предстои́ши,/ но и ны́не ста́до свое́ посеща́я,/ помина́й чту́щих пресвяту́ю па́мять твою́,/ да вси благода́рно вопие́м ти:/ ра́дуйся, Богому́дре Диодо́ре, наста́вниче наш пусты́нный.</p>
                <p>
                    <style>Моли́тва</style>
                </p>
                <p>О преподо́бне и достоблаже́нне Диодо́ре, о́тче наш, по́стниче терпеливоду́шный, безмо́лвия рачи́телю предо́блий, учи́телю духо́вный спасти́ся хотя́щим, разреши́телю тлетво́рных страсте́й незло́бивый, моли́твенниче о бию́щих тя безви́нно, Христоподо́бный, прозорли́вства проро́ческаго испо́лненный, предвозгла́сная о бу́дущих благи́х цевни́це, адама́нте ве́ры во Христа́ несеко́мый, сто́лпе терпе́ния незы́блемый, за́поведей Творца́ своего́ благопослу́шливый соверши́телю, плотоно́сный А́нгеле и Ду́ха Свята́го вмести́лище благоуха́нное, жи́телю пусты́нный несумни́тельный, смиренному́дрый Небе́сный челове́че и сожи́телю Го́рним чинонача́лием! Ты кро́тостию духа́ кро́тких зе́млю насле́довал еси́, друг же и уго́дник в Тро́ице сла́вимому Бо́гу на́шему яви́лся еси́, И́же и просла́вити тя благоизво́ли. Ве́мы бо, преподо́бне, ка́ко Бог изоби́льно от <style>Тебе</style>́ чуде́сному дождю́ ве́рным кропи́ти повеле́. К тебе́ у́бо припа́дающе, любе́зно мо́лим тя, уго́дниче досточу́дный: не преста́й моля́ся Пресвяте́й и Живонача́льней Тро́ице, да низпосле́т стране́ на́шей тишину́ и мир, на вра́ги побе́ду и одоле́ние, це́рквам же согла́сие и всем лю́дем смиренному́дрие и изоби́лие благи́х. Угаси́, блаже́нне, моли́твами твои́ми паря́щия на ны разжже́нныя бесо́вския стре́лы, да не прико́снется нам зло́ба грехо́вная, и всем всегда́ ми́лостивное да́руй. При́зри и на мя, недосто́йнаго: свя́зан бо есмь лю́те плени́цами прегреше́ний мои́х и в пучи́ну стра́стнаго мо́ря влеко́м, у́вы мне! неодержа́нно. Сего́ ра́ди приле́жно молю́ святы́ню твою́, пребога́те, и припа́даю к тебе́ со слеза́ми, глаго́ля: предста́ни ми на пути́ напа́сти моея́, расто́ргни у́зы, отжени́ стра́сти, осла́би от грехо́вных вери́г, изба́ви мя от належа́щия ско́рби и от вся́каго зла, да не сведе́н бу́ду по дело́м моим в снедь лю́тому мироде́ржцу врагу́. Разреши́ мя от боле́зненных соу́з и спасе́ние да́руй ми, я́ко да спаса́емь моли́твами твои́ми, воспою́ и просла́влю от всея́ ви́димыя и неви́димыя тва́ри в Тро́ице сла́вимаго Бо́га — Отца́, и Сы́на, и Свята́го Ду́ха, ны́не и в безконе́чныя ве́ки веко́в. Ами́нь.</p>
                <p>
                    <style>Ина́я моли́тва</style>
                </p>
                <p>О пресла́вный, Богоукраше́нный, пресве́тлый свети́льниче, Небе́снаго Ца́рствия насле́дниче, безмо́лвия рачи́телю всеизря́дный, трудополо́жниче терпеливоду́шный! Ты дре́вле непло́дную, ны́не же тобо́ю новопросвеще́нную Ю́рьеву го́ру све́том Христо́вым озари́л еси́, на не́йже и святу́ю оби́тель воздви́гл еси́, и Богоуго́дными твои́ми труды́ и по́двиги, разли́чными добро́тами и благоле́пием сию́ украси́л еси́, и честны́м твои́м и чудотво́рным и цельбоно́сным моще́м просла́витися изво́лил еси́, и те́ми страну́ сию́ освяти́л еси́, и бесо́вския полки́ из нея́ изгна́л еси́. Помози́ мне гре́шному, о всеблаже́нне, Ду́ха Свята́го благода́тию путь жития́ спаси́тельно ше́ствовати; просвети́ омраче́нную ду́шу мою́ заре́ю Богодарова́нныя ти благода́ти; да́руй ми бога́тно неболе́зненным жи́тельством пожи́ти; покажи́ вход невозбра́нен во огра́ду ве́чнаго пребыва́ния; сохрани́ блужда́ющаго в пусты́ни жите́йстей; отжени́ от се́рдца моего́ душетли́тельную по́хоть; очи́сти скве́рну грехо́вную моли́твами твои́ми, я́звы исцели́ и спасе́ние да́руй, да ве́село зову́ ти, спаса́емь: ра́дуйся, преподо́бне Диодо́ре, о́тче наш, свети́ло незаходи́маго све́та, све́тло сия́ющая зве́здо пресве́тлая, в сия́ после́дняя времена́ в се́верных стра́нах возсия́вшая; ра́дуйся, стране́ Росси́йской вели́кое на супоста́ты поможе́ние и заступле́ние, во бра́нех кре́пкое одоле́ние; ра́дуйся, непоколеби́мый благоче́стия сто́лпе, и́ноческих преда́ний тве́рдый храни́телю и и́ноком наста́вниче духо́вный; ра́дуйся, кре́пкий адама́нте и стра́шный бесо́м прогони́телю и победи́телю; ра́дуйся, гра́ду на́шему и Богозда́нней твое́й оби́тели све́тлая добро́то и оте́честву твоему́ похвало́ ве́чная и непреста́нная. Сподо́би у́бо и мене́ вся́кия ра́дости и Небе́снаго Царствия бы́ти прича́стника ны́не, и при́сно, и во ве́ки веко́в. Ами́нь.</p>
            </section>
        </section>
        <section>
            <title>
                <p>В 21-й день</p>
            </title>
            <section>
                <title>
                    <p>
                        <style>Введе́ние (Вход) во храм Пресвяты́я Влады́чицы на́шея Богоро́дицы и Присноде́вы Мари́и</style>
                    </p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>На</style> Го́споди, воззва́х, 
                    <style>стихи́ры, глас 1.</style></p>
                <p>
                    <style>Подо́бен:</style> Небе́сных чино́в:</p>
                <p>От Го́спода прии́мше обеща́ния плод,/ Иоаки́м и А́нна Бо́жию Ма́терь,/ благоприя́тную же́ртву, в храм введо́ша <style>Днесь</style>,/ и Заха́рия, вели́кий архиере́й, благослови́в, прия́т.</p>
                <p>
                     
                    <style>Два́жды</style>
                </p>
                <p>Святы́х свята́я во святы́х обита́ти досто́йно введе́ся,/ я́ко Богоприя́тна же́ртва./ И Сию́ де́вы, доброде́тельми благоукраша́емы,/ впреди́ свещенося́ще, приведо́ша Го́споду,/ я́коже сосу́д свяще́ннейший.</p>
                <p>Да отве́рзется дверь Богоприя́тнаго хра́ма:/ храм бо всех Царя́ и Престо́л,/ <style>Днесь</style> со сла́вою внутрь прие́м,/ Иоаки́м возлага́ет, освяти́в Го́споду/ от Него́ избра́нную в Ма́терь Его́.</p>
                <p>
                    <style>Сла́ва, и ны́не, глас 8:</style>
                </p>
                <p>Дави́д провозглаша́ше Тебе́, Пречи́стая,/ прови́дя освяще́ние вхо́да Твоего́, в храм,/ в не́мже концы́, <style>Днесь</style> пра́зднующе,/ славосло́вят Тя, Всепе́тая:/ я́же бо пре́жде Рождества́ Де́ва/ и по Рождестве́ пребы́вши нетле́нна, Ма́ти Сло́ва Жи́зни./ <style>Днесь</style> в хра́ме Заха́рия весели́тся, восприе́м Тя, Влады́чице,/ и свята́я святы́х ра́дуются,/ подъе́мши Тя, исто́чника жи́зни на́шея./ Те́мже и мы псало́мски вопие́м Ти:/ о нас моли́ Сы́на Твоего́ и Бо́га на́шего/ дарова́ти нам ве́лию ми́лость.</p>
                <p>
                    <style>На стихо́вне стихи́ры, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Две́ри Небе́сныя, приими́те Де́ву/ во свята́я святы́х,/ и нескве́рную же Ски́нию Бо́га Вседержи́теля.</p>
                <p>
                    <style>Стих:</style> Приведу́тся Царю́ де́вы в след Ея́,/ и́скренния Ея́ приведу́тся Тебе́.</p>
                <p>Де́вственнии ли́цы, Чи́стую прие́млите Де́ву,/ све́тло свещенося́ще во свята́я святы́х,/ я́ко Неве́сту Бо́га Всецаря́.</p>
                <p>
                    <style>Стих:</style> Приведу́тся в весе́лии и ра́довании,/ введу́тся в храм Царе́в.</p>
                <p>Хлеб слове́сный Черто́г Бо́жия Сло́ва/ из руки́ Боже́ственнаго А́нгела/ прие́млет, обита́ющи во свята́я святы́х.</p>
                <p>
                    <style>Сла́ва, и ны́не: </style>
                    <style>Подо́бен то́йже:</style>
                </p>
                <p>Свет Тя Трисиянный,/ вже́гши, Богоро́дице, в хра́ме сла́вы,/ Небе́сную Ти пи́щу посыла́ет, велича́я Тя.</p>
                <p>
                    <style>Тропа́рь, глас 4: </style><style>Днесь</style> благоволе́ния Бо́жия предображе́ние: 
                    <style>
                        три́жды 
                        <emphasis>(</emphasis></style>
                    <emphasis>
                        <style>зри день сей ни́же</style>
                    </emphasis>
                    <emphasis>
                        <style>)</style>
                    </emphasis>
                </p>
                <p>
                    <emphasis/>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>Стихологису́ем </style>Блаже́н муж: 
                    <style>1-</style>
                    <style>й антифо́н. На </style>
                    Го́споди, воззва́х: 
                    <style>стихи́ры на 8, глас 1.</style></p>
                <p>
                    <style>Подо́бен:</style> О, ди́внаго чудесе́!</p>
                <p><style>Днесь</style>, ве́рнии, ликовству́им,/ во псалме́х и пе́снех Го́сподеви пою́ще/ и чту́ще Того́ свяще́нную Сень,/ одушевле́нный Киво́т, невмести́мое Сло́во вмести́вшую:/ приво́дится бо Го́сподеви,/ па́че естества́ пло́тию младе́нствующи,/ и святи́тель вели́кий Заха́рия/ прие́млет с весе́лием Сию́,/ я́ко Бо́жие Жили́ще.</p>
                <p><style>Днесь</style> храм одушевле́нный святы́я сла́вы/ Христа́ Бо́га на́шего,/ еди́на в жена́х Благослове́нна Чи́стая,/ приво́дится в храм зако́нный жи́ти во святы́х;/ и ра́дуются с Не́ю Иоаки́м и А́нна ду́хом,/ и де́вственнии ли́цы Го́сподеви пою́т,/ псало́мски воспева́юще и чту́ще Ма́терь Его́.</p>
                <p>Ты — проро́ков пропове́дание,/ апо́столов сла́ва, и му́чеников похвала́,/ и всех земноро́дных обновле́ние,/ Де́во Ма́ти Бо́жия:/ Тобо́ю бо Бо́гу примири́хомся./ Те́мже чтим Твое́ в храм Госпо́день вхожде́ние/ и со А́нгелом вси пе́сненно,/ ра́дуйся, Тебе́, Пречи́стая, вопие́м,/ Твои́ми моли́твами спаса́емии.</p>
                <p>
                    <style>И́ны стихи́ры, глас 4.</style>
                </p>
                <p>
                    <style>Подо́бен:</style> Я́ко до́бля:</p>
                <p>Во святы́х свята́я<a type="note" xlink:href="#note192">192</a>
                    , Свята́я и Непоро́чная, Святы́м Ду́хом вво́дится/ и святы́м А́нгелом пита́ется,/ су́щи святе́йший храм Свята́го Бо́га на́шего,/ вся́ческая освяти́вшаго вхо́дом Ея́/ и обожи́вшаго естество́ земны́х попо́лзшееся.</p>
                <p>
                     
                    <style>Два́жды</style>
                </p>
                <p>Отрокови́цы, ра́дующеся и свещи́ иму́ще,/ Свещи́ <style>Днесь</style> предхо́дят разу́мней<a type="note" xlink:href="#note193">193</a>/ и вво́дят Сию́ во свята́я святы́х свяще́нно,/ проявля́юще хотя́щую Зарю́ неизрече́нно из Нея́ возсия́ти/ и просвети́ти во тьме седя́щия неве́дения Ду́хом.</p>
                <p>Веселя́ся, приими́, Заха́рие,/ возопи́ А́нна всехва́льная,/ Ю́же пропове́даша Бо́жии проро́цы Ду́хом,/ и Сию́ введи́ во святы́й храм свяще́нно воспита́тися,/ я́ко да бу́дет Влады́ки всех Боже́ственный престо́л,/ и пала́та, и одр, и светоза́рное оби́телище.</p>
                <p>
                    <style>Сла́ва, и ны́не, глас 8:</style>
                </p>
                <p>По рождестве́ Твое́м, Богоневе́сто Влады́чице,/ пришла́ еси́ в храм Госпо́день/ воспита́тися во свята́я святы́х, я́ко освяще́нна;/ тогда́ и Гаврии́л по́слан бысть к Тебе́, Всенепоро́чней,/ пи́щу Тебе́ принося́./ Небе́сная вся удиви́шася,/ зря́ще Ду́ха Свята́го, в Тя все́льшася./ Те́мже, Пречи́стая и Нескве́рная,/ я́же на Небеси́ и на земли́ сла́вима,/ Ма́ти Бо́жия, спаси́ род наш.</p>
                <p>
                    <style>Вход. Проки́мен дне. Чте́ния 3.</style>
                </p>
                <p>Исхо́да чте́ние 
                    <style>(глава́ 40):</style></p>
                <p>Глаго́ла Госпо́дь к Моисею, глаго́ля:/ в день еди́н ме́сяца пе́рваго/ поста́виши ски́нию свиде́ния,/ и вложи́ши киво́т, и покры́еши его́ заве́сою./ И внесе́ши трапе́зу и свети́льник ея́,/ и положи́ши кади́льницу злату́ю,/ во е́же кади́ти пред киво́том свиде́ния./ И положи́ши покро́в заве́сы над две́рми ски́нии свиде́ния./ И во́змеши еле́й пома́зания и пома́жеши ски́нию/ и вся, я́же в ней, и освяти́ши ю/ и вся сосу́ды ея́, и бу́дет свята́./ И освяти́ши же́ртвенник, и бу́дет же́ртвенник свята́я святы́х./ И сотвори́ Моисе́й вся,/ ели́ка запове́да ему́ Госпо́дь Бог Святы́й Изра́илев./ И покры́ о́блак ски́нию свиде́ния,/ и сла́вы Госпо́дни испо́лнися ски́ния./ И не можа́ше Моисе́й вни́ти в ски́нию свиде́ния,/ я́ко осеня́ше над не́ю о́блак,/ и сла́вы Госпо́дни испо́лнися ски́ния.</p>
                <p>Царств тре́тиих чте́ние 
                    <style>(глава́ 8):</style></p>
                <p>Бысть, я́ко соверши́ Соломо́н е́же созда́ти дом Госпо́день./ И собра́ вся ста́рцы Изра́илевы в Сио́н/ вознести́ киво́т заве́та Госпо́дня из гра́да Дави́дова,/ сей есть Сио́н./ И взя́ша свяще́нницы киво́т заве́та Госпо́дня,/ и ски́нию свиде́ния, и вся сосу́ды святы́я,/ я́же в ски́нии свиде́ния./ И царь, и весь Изра́иль пред киво́том./ И внесо́ша свяще́нницы киво́т заве́та Госпо́дня на ме́сто его́,/ в дави́р<a type="note" xlink:href="#note194">194</a>
                    хра́ма, во свята́я святы́х, под кри́ла Херуви́мов./ Я́ко Херуви́ми бя́ху распросте́рты крила́ми над ме́стом киво́та,/ и покрыва́ху Херуви́ми над киво́том/ и над свята́я его свы́шше./ И не бе в киво́те, кроме́ двух скрижа́лей заве́та,/ я́же положи́ та́мо Моисе́й в Хори́ве, я́же завеща́ Госпо́дь./ И бысть, я́ко изыдо́ша свяще́нницы от свята́го,/ и о́блак испо́лни дом./ И не возмого́ша свяще́нницы ста́ти служи́ти от лица́ о́блака,/ я́ко испо́лнися сла́вы дом Го́спода Бо́га Вседержи́теля.</p>
                <p>Проро́чества Иезеки́илева чте́ние 
                    <style>(гла́вы 43 и 44):</style></p>
                <p>Та́ко глаго́лет Госпо́дь:/ бу́дет от дне осма́го и про́чее,/ сотворя́т иере́и на олтари́ всесожже́ния ва́шего/ и я́же спасе́ния ва́шего,/ и прииму́ вы, глаго́лет Адонаи́ Госпо́дь./ И обрати́ мя на путь врат святы́х вне́шних,/ зря́щих на восто́ки,/ и сия́ бя́ху затворе́на./ И рече́ Госпо́дь ко мне:/ врата́ сия затворе́на бу́дут и не отве́рзутся,/ и никто́же про́йдет сквозе́ их,/ я́ко Госпо́дь Бог Изра́илев про́йдет и́ми, и бу́дут затворе́на./ Я́ко игу́мен ся́дет в них сне́сти хлеб,/ по пути́ Ела́мских врат вни́дет и по пути́ его́ изы́дет./ И введе́ мя по пути́ врат святы́х, су́щих к се́веру, пря́мо до́му,/ и ви́дех,/ и се́ испо́лнь сла́вы дом Госпо́день.</p>
                <p>
                    <style>На лити́и стихи́ры, глас 1. Самогла́сны.</style>
                </p>
                <p>
                    <style>Гео́ргия Никомиди́йскаго:</style>
                </p>
                <p>Да ра́дуется <style>Днесь</style> Не́бо свы́ше,/ и о́блацы весе́лие да кропя́т/ о зело́ пресла́вных вели́чиих Бо́га на́шего:/ се бо Дверь, на восто́ки зря́щая,/ ро́ждшися от непло́дове безпло́дныя по обетова́нию/ и Бо́гу освяще́на бы́вши в жили́ще,/ <style>Днесь</style> в храм я́ко непоро́чное приноше́ние приво́дится,/ да ра́дуется Дави́д, бряца́я в гу́сли:/ приведу́тся, рече́, Царю́ де́вы в след Ея́,/ бли́жния Ея́ приведу́тся внутрь ски́нии Бо́жия,/ внутрь очисти́лища Его́,/ воспита́тися в жили́ще/ пре́жде век от Отца́ нетле́нно Ро́ждшагося/ во спасе́ние душ на́ших.</p>
                <p>
                    <style>Глас 4:</style>
                </p>
                <p><style>Днесь</style> Боговмести́мый храм, Богоро́дица,/ в храм Госпо́день приво́дится,/ и Заха́рия Сию́ прие́млет:/ <style>Днесь</style> свята́я святы́х ра́дуются,/ и лик А́нгельский та́инственно торжеству́ет./ С ни́миже и мы, пра́зднующе <style>Днесь</style>, с Гаврии́лом возопии́м:/ ра́дуйся, Благода́тная, Госпо́дь с Тобо́ю,/ име́яй ве́лию ми́лость.</p>
                <p>Прииди́те, вси ве́рнии,/ еди́ну Непоро́чную восхва́лим,/ от проро́ков пропове́данную и в храм приведе́нную,/ пре́жде век пронарече́нную Ма́терь/ и в после́дняя ле́та я́вльшуюся Богоро́дицу./ Го́споди, моли́твами Ея́/ мир Твой пода́ждь нам и ве́лию ми́лость.</p>
                <p>
                    <style>Сла́ва, и ны́не, глас 5. Лео́нта маи́стра:</style>
                </p>
                <p>Возсия́ день ра́достен/ и пра́здник всече́стен:/ <style>Днесь</style> бо я́же пре́жде Рождества́ и по Рождестве́ Де́ва пребы́вши,/ в храм Госпо́день приво́дится,/ и ра́дуется Заха́рия ста́рец, роди́тель Предте́чев,/ и вопие́т ве́село:/ прибли́жися, Предста́тельница скорбя́щих,/ в храм святы́й, я́ко Свята́,/ освяти́тися во оби́телище Всецаря́./ Да весели́тся Иоаки́м пра́отец, и А́нна да ра́дуется,/ я́ко принесо́ша Бо́гу я́ко триле́тствующую Ю́ницу/ непоро́чную Влады́чицу./ Ма́тери, сра́дуйтеся, де́вы, взыгра́йте,/ и непло́ды, сликовству́йте,/ я́ко отве́рзе нам Небе́сное Ца́рство пронарече́нная Всецари́ца,/ ра́дуйтеся, лю́дие, и весели́теся.</p>
                <p>
                    <style>На стихо́вне стихи́ры, глас 5:</style>
                </p>
                <p><style>Подо́бен:</style> Ра́дуйся:</p>
                <p>Ра́дуйся, Не́бо и земля́,/ Не́бо У́мное гряду́щее зря́ще,/ в Боже́ственный дом воспита́тися че́стно,/ Де́ву еди́ну и непоро́чную,/ к Не́йже, дивя́ся, Заха́рия вопия́ше:/ Две́ре Госпо́дня, хра́ма отверза́ю Тебе́ две́ри,/ ра́дующися, в нем ликовству́й,/ позна́х бо и ве́ровах,/ я́ко уже́ избавле́ние прии́дет проявле́нно Изра́илево/ и роди́тся из Тебе́ Бог Сло́во,/ да́руяй ми́рови ве́лию ми́лость.</p>
                <p>
                    <style>Стих:</style> Приведу́тся Царю́ де́вы в след Ея́,/ и́скренния Ея́ приведу́тся Тебе́.</p>
                <p>А́нна Боже́ственная благода́ть я́ве,/ от благода́ти да́нную, чи́стую Присноде́ву/ приво́дит с весе́лием в храм Бо́жий,/ призва́вши ити́ пред Не́ю отрокови́цам,/ свещи́ нося́щим, и глаго́лющи:/ пойди́, Ча́до,/ Да́вшему Тя бу́ди возложе́ние и благово́нный фимиа́м./ Вни́ди в незаходи́мая, и уве́ждь та́йны,/ и угото́вися бы́ти Иису́сово вмести́лище, весе́лое и кра́сное,/ подаю́щаго ми́ру ве́лию ми́лость.</p>
                <p>
                    <style>Стих:</style> Приведу́тся в весе́лии и ра́довании,/ введу́тся в храм Царе́в.</p>
                <p>Внутрь в храм Бо́жий/ Боговмести́мый храм возлага́ется, Де́ва Всесвята́я,/ и отрокови́цы Ей ны́не, свещи́ нося́ще, предхо́дят./ Игра́ет роди́телей сопряже́ние изря́дное,/ Иоаки́м же и А́нна, ликовству́юще,/ я́ко роди́ша Творца́ ро́ждшую,/ Я́же ликовству́ющи в Боже́ственных ски́ниих/ и пита́ема руко́ю А́нгеловою, Всенепоро́чная,/ Христа́ яви́ся Ма́ти,/ Подаю́щаго ми́ру ве́лию ми́лость.</p>
                <p>
                    <style>Сла́ва, и ны́не, глас 6. Се́ргия Агиополи́та:</style>
                </p>
                <p><style>Днесь</style> собо́ри ве́рных, соше́дшеся,/ духо́вне да торжеству́им/ и Богоотрокови́цу Де́ву и Богоро́дицу,/ в храм Госпо́день приводи́му,/ благоче́стно восхва́лим,/ предъизбра́нну от всех родо́в,/ во оби́телище всех Царя́ Христа́ и Бо́га:/ де́вы, свещи́ нося́ще, предъиди́те,/ Присноде́вы чту́ще честно́е происхожде́ние,/ ма́тери, печа́ль всю отложи́вше,/ ра́достно спосле́дствуйте Ма́тери Бо́га быва́ющей/ и ра́дости ми́ра Хода́таице./ Вси у́бо ра́достно,/ е́же ра́дуйся, со А́нгелом возопии́м Обра́дованней,/ при́сно моля́щейся о душа́х на́ших.</p>
                <p>
                    <style>На благослове́нии хле́бов, тропа́рь, глас 4:</style>
                </p>
                <p><style>Днесь</style> благоволе́ния Бо́жия предображе́ние/ и челове́ков спасе́ния пропове́дание/ в хра́ме Бо́жии я́сно Де́ва явля́ется/ и Христа́ всем предвозвеща́ет./ Той и мы велегла́сно возопии́м:/ ра́дуйся, смотре́ния Зижди́телева исполне́ние.</p>
                <p>
                     
                    <style>Три́жды</style>
                </p>
                <p>
                    <style>А иде́же всено́щнаго бде́ния несть, на вели́цей вече́рни Тропа́рь глаго́лем еди́ножды.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь</style>
                    : <style>Днесь</style> благоволе́ния Бо́жия:</p>
                <p>
                    <style>три́жды.</style>
                </p>
                <p>
                    <style>По 1-м стихосло́вии седа́лен, глас 1. </style>
                </p>
                <p>
                    <style>Подо́бен:</style> Лик А́нгельский:</p>
                <p>Пра́ведных плод, Иоаки́ма и А́нны, прино́сится Бо́гу во святи́лище свято́е,/ пло́тию младе́нствующи, Пита́тельница Жи́зни на́шея,/ Ю́же благослови́ свяще́нный Заха́рия:/ Сию́ вси я́ко Ма́терь Бо́жию ве́рно да ублажи́м.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>По 2-м стихосло́вии седа́лен, глас 4.</style>
                </p>
                <p><style>Подо́бен:</style> Удиви́ся Ио́сиф:</p>
                <p>Пре́жде зача́тия, Чи́стая, освяти́лася еси́ Бо́гу/ и, ро́ждшися на земли́, дар принесла́ся еси́ ны́не Ему́,/ исполня́ющи оте́ческое обеща́ние:/ в Боже́ственнем же хра́ме, я́ко су́що Боже́ственный храм,/ от младе́нства чи́сте, со свеща́ми све́тлыми отдана́ бы́вши,/ яви́лася еси́ Прия́телище Непристу́пнаго и Боже́ственнаго Све́та./ Вели́ко вои́стинну предше́ствие Твое́,/ еди́на Богоневе́сто и Присноде́во.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>Велича́ние:</style>
                </p>
                <p>Велича́ем Тя,/ Пресвята́я Де́во,/ Богоизбра́нная Отрокови́це,/ и чти́м е́же в храм Госпо́день/ вхожде́ние Твое́.</p>
                <p>
                    <style>По полиеле́и седа́лен, глас 8.</style>
                </p>
                <p>
                    <style>Подо́бен:</style> Повеле́нное та́йно:</p>
                <p>Да ра́дуется Дави́д песнопи́сец,/ и да ликовству́ет Иоаки́м со А́нною,/ я́ко плод святы́й из них произы́де,/ Мари́я светоно́сная, Боже́ственная свеща́,/ и ра́дуется, входя́щи в храм,/ Ю́же и, зря, благослови́ Варахи́ин сын/ и, ра́дуяся, взыва́ше:/ ра́дуйся, Чу́до всеми́рное.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>Та́же степе́нна, 1-й антифо́н 4-го гла́са. Проки́мен, глас 4: </style>Слы́ши, Дщи, и виждь, и приклони́ у́хо Твое́. 
                    <style>Стих:</style> 
                    Отры́гну се́рдце Мое́ сло́во бла́го: 
                    <style>Проки́мен: </style>
                    Вся́кое дыха́ние/ да хва́лит Го́спода. 
                    <style>Стих:</style> 
                    Хвали́те Бо́га во святы́х Его́: 
                    <style>Ева́нгелие от Луки́, зача́ло 4.</style></p>
                <p>
                    <style>По 50-м псалме́, вме́сто </style>Моли́твами Богоро́дицы:</p>
                <p>
                    <style>Сла́ва, глас 2:</style>
                </p>
                <p><style>Днесь</style> храм одушевле́нный и Вели́каго Царя́/ в храм вхо́дит/ Тому́ угото́ватися в Боже́ственное жили́ще./ Лю́дие, весели́теся.</p>
                <p>
                    <style>И ны́не, то́йже.</style>
                </p>
                <p>
                    <style>Та́же, </style>Поми́луй мя, Бо́же:</p>
                <p>
                    <style>Стихи́ра самогла́сна, глас 4:</style>
                </p>
                <p><style>Днесь</style> Боговмести́мый храм, Богоро́дица,/ в храм Госпо́день приво́дится,/ и Заха́рия Сию́ прие́млет;/ <style>Днесь</style> свята́я святы́х ра́дуются,/ и лик А́нгельский та́инственно торжеству́ет./ С ни́миже и мы, пра́зднующе <style>Днесь</style>,/ с Гаврии́лом возопии́м:/ ра́дуйся, Благода́тная, Госпо́дь с Тобо́ю,/ име́яй ве́лию ми́лость.</p>
                <p>
                    <style>Кано́на пра́здника два: пе́рвый со ирмосо́м на 8. Ирмо́с по два́жды, тропари́ на 6. Творе́ние Гео́ргиево. Его́же краегране́сие: </style>Ты благода́ть, Влады́чице, сло́ву даждь. 
                    <style>Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ вхожде́ние.</emphasis>
                    <emphasis/>
                </p>
                <p>Прему́дрости, Пречи́стая, Тя сокро́вище ве́мы и благода́ти,/ точа́щую исто́чник приснотеку́щий ра́зума,/ про́сим: Твоя́ ка́пли одожди́, Влады́чице, е́же воспева́ти Тя при́сно.</p>
                <p>Превы́шши, Пречи́стая, Небе́с бы́вши, храм и пала́та,/ в храм Бо́жий возложи́лася еси́/ Тому́ угото́ватися в Боже́ственное жили́ще прише́ствия Его́.</p>
                <p>Свет возсия́вши Богоро́дица благода́ти,/ вся просвети́ и совокупи́ пресве́тлое Ея́ украси́ти торжество́ пе́сньми:/ прииди́те, к Ней стеце́мся.</p>
                <p>Дверь сла́вная, по́мыслы непроходи́мая,/ две́ри отве́рзши хра́ма Бо́жия,/ ны́не повелева́ет нам, совше́дшим,/ Боже́ственных Ея́ чуде́с наслади́тися.</p>
                <p>
                    <style>Други́й кано́н пра́здника, подо́бне со ирмосо́м на 8.</style>
                </p>
                <p>
                    <style>Ирмо́с по два́жды, тропари́ на 6. Творе́ние Васи́лиево, глас 1.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Песнь побе́дную пои́м вси Бо́гу,/ сотво́ршему ди́вная чудеса́ мы́шцею высо́кою/ и спа́сшему Изра́иля, я́ко просла́вися.</emphasis>
                </p>
                <p>Стеце́мся <style>Днесь</style>, Богоро́дицу почита́юще пе́сньми,/ и торжеству́им духо́вный пра́здник:/ в храм бо Бо́гу дар прино́сится.</p>
                <p>Пе́сньми да воспои́м Богоро́дицы сла́вное предше́ствие:/ к хра́му бо <style>Днесь</style>, я́ко храм Бо́жий,/ прино́сится проро́чески дар многоце́нный.</p>
                <p>А́нна непоро́чная ра́довашеся,/ я́ко дар многоце́нен Бо́гу принося́щи в храм ма́терски,/ Иоаки́м же с не́ю торжеству́ет све́тло.</p>
                <p>Дави́д, пра́отец Твой, воспе́ Тя дре́вле, Де́во Богоневе́сто,/ Дщерь глаго́ля Тя Царя́ Христа́,/ Его́же и, роди́вши, ма́терски Младе́нца дои́ла еси́<a type="note" xlink:href="#note195">195</a>
                    .</p>
                <p>Пло́тию триле́тствующи, Богоро́дица Го́споду прино́сится;/ Заха́рия же Сию́, свяще́нник Бо́жий, прие́м,/ ра́дуяся, в храм возложи́.</p>
                <p>Де́вы, ликовству́йте,/ свещено́сицы, начни́те <style>Днесь</style>,/ и ма́тери, воспо́йте Цари́це Ма́тери,/ приходя́щей в храм Царя́ Христа́.</p>
                <p>
                    <style>Сла́ва,</style>
                </p>
                <p>
                    <style>Тро́ичен: </style>Тро́ице Единосу́щная,/ О́тче, и Сло́ве, и Ду́ше Святы́й,/ Тя ве́рно сла́вим, я́ко Творца́ всех,/ и Тебе́ вопие́м благоче́стно:/ спаси́ ны, Бо́же.</p>
                <p>
                    <style>И ны́не, </style>
                </p>
                <p>
                    <style>Богоро́дичен:</style> От ба́гра крове́й Твои́х, червлени́цею, Пречи́стая, оде́явся,/ проше́д, обнови́ Царь и Бог род весь челове́ческий благоутро́бием Свои́м.</p>
                <p>
                    <style>Катава́сия (оба́ ли́ка вку́пе): </style>
                    <emphasis>Христо́с ражда́ется</emphasis>
                    <emphasis>— сла́вите,/ Христо́с с Небе́с — срящите./ Христо́с на земли́ — возноси́теся./ По́йте Го́сподеви, вся земля́,/ и весе́лием воспо́йте, лю́дие,/ я́ко просла́вися.</emphasis>
                </p>
                <p>
                    <style>(От сего́ дне катава́сия сия́ пое́тся до 1-го дне января́).</style>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия, духо́вно утверди́,/ в честне́м вхожде́нии Твое́м/ венце́в сла́вы сподо́би.</emphasis>
                </p>
                <p>Невестокраси́тель <style>Днесь</style> яви́ся кра́сный Де́вы храм и черто́г,/ прие́м одушевле́нный черто́г Бо́жий,/ Чи́стую, и Непоро́чную, и Светле́йшую всея́ тва́ри.</p>
                <p>Дави́д, предначина́я ликова́ние, игра́ет, и ликовству́ет с на́ми,/ и Цари́цу зове́т Тя укра́шену, Пречи́стая,/ предстоя́щу, Всечи́стая, в хра́ме Царю́ и Бо́гу.</p>
                <p>Из нея́же<a type="note" xlink:href="#note196">196</a>
                    преступле́ние произы́де дре́вле ро́ду челове́ческому,/ из Тоя́<a type="note" xlink:href="#note197">197</a>
                    исправле́ние и нетле́ние процвете́:/ Богоро́дица <style>Днесь</style> приводи́ма в дом Бо́жий.</p>
                <p>Игра́ют А́нгельская во́инства и всех челове́к мно́жество,/ и пред лице́м, Пречи́стая, предтеку́т Твои́м <style>Днесь</style> свещено́сицы,/ зову́ще вели́чествия Твоя́ в дому́ Бо́жии.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Да утверди́тся се́рдце мое́ в во́ли Твое́й, Христе́ Бо́же,/ И́же над вода́ми Не́бо утвержде́й второ́е/ и основа́вый на вода́х зе́млю, Всеси́льне.</emphasis>
                    <emphasis/>
                </p>
                <p>Торжеству́им, празднолю́бцы, и сра́дуемся ду́хом/ во святе́м пра́зднице, учрежда́ющеся <style>Днесь</style>, Дще́ре Царе́вы/ и Ма́тере Бо́га на́шего.</p>
                <p>Иоаки́ме, ра́дуйся <style>Днесь</style>,/ и весели́ся, А́нно, ду́хом,/ рожде́нную из вас Го́споду приводя́ще триле́тствующу,/ я́ко Ю́ницу Чи́сту Всенепоро́чную.</p>
                <p>Бо́жие селе́ние во храм святы́й приво́дится, Богоро́дица Мариа́м,/ пло́тию триле́тствующая,/ и Той свещесве́тят де́вы, предтеку́ще.</p>
                <p>Бо́жия А́гница небла́зненная и голуби́ца нескве́рная,/ Боговмести́мая ски́ния, сла́вы освяще́ние,/ в ски́нии святе́й обита́ти избра́.</p>
                <p>Триле́тствующая те́лом и многоле́тствующая ду́хом,/ ши́ршая Небе́с и Го́рних сил превы́шшая,/ да восхва́лится пе́сньми Богоневе́стная.</p>
                <p>Богоро́дицы пра́зднующе в невходи́мых предше́ствие,/ свещеиму́ще у́мно с весе́лием,/ <style>Днесь</style> и мы с де́вами к хра́му прибли́жимся.</p>
                <p>Свяще́нницы Бо́жии,/ облецы́теся в пра́вду благода́тию и сря́щите све́тло,/ вхо́ды подаю́ще Дще́ри Царя́ и Бо́га во свята́я.</p>
                <p>
                    <style>Сла́ва,</style>
                </p>
                <p>
                    <style>Тро́ичен: </style>Свет Оте́ц, Свет Сын Его́, Свет Дух Уте́шительный:/ я́ко от Со́лнца бо Еди́наго Тро́ицы, сия́юще,/ Боже́ственно озаря́ет и соблюда́ет ду́ши на́ша.</p>
                <p>
                    <style>И ны́не:</style> 
                </p>
                <p>Тя проро́цы пропове́даша киво́т, Чи́стая, святы́ни,/ кади́льницу злату́ю, и све́щник, и трапе́зу,/ и мы, я́ко Боговмести́мую ски́нию, воспева́ем Тя.</p>
                <p>
                    <style>Катава́сия: </style>
                    <emphasis>Пре́жде век от Отца́ рожде́нному нетле́нно Сы́ну/ и в после́дняя от Де́вы/ воплоще́нному безсе́менно,/ Христу́ Бо́гу возопии́м:/ вознесы́й рог наш,/ свят еси́, Го́споди.</emphasis>
                </p>
                <p>
                    <emphasis/>
                </p>
                <p>Седа́лен, глас 4.</p>
                <p>
                    <style>Подо́бен:</style> Удиви́ся Ио́сиф:</p>
                <p>Возопи́й, Дави́де,/ что сей настоя́щий пра́здник,/ Ю́же воспе́л еси́ иногда́ в кни́зе псало́мстей,/ я́ко Дщерь Богоотрокови́цу и Де́ву./ Приведу́тся, рече́, Царю та́инственно де́вы во след Ея́ и бли́жния Ея́./ И ди́вен соде́лай и всеми́рен пра́здник зову́щим:/ Богоро́дица нам предста́, спасе́ния Хода́таица.</p>
                <p>
                    <style>Сла́ва, и ны́не, глас и подо́бен то́йже:</style>
                </p>
                <p>Непоро́чная А́гница и нескве́рный черто́г,/ в дом Бо́жий Богоро́дица Мариа́м с весе́лием вво́дится пресла́вно,/ Ю́же А́нгели Бо́жии дорино́сят ве́рно,/ и вси ве́рнии блажа́т при́сно/ и благода́рственно пою́т Ей непреста́нно ве́лиим гла́сом:/ на́ша сла́ва и спасе́ние Ты еси́, Всенепоро́чная.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Неизсле́дный Бо́жий Сове́т/ е́же от Де́вы воплоще́ния/ Тебе́, Вы́шняго, проро́к Авваку́м, усмотря́я, зовя́ше:/ сла́ва си́ле Твое́й, Го́споди.</emphasis>
                    <emphasis/>
                </p>
                <p>Дверь непрохо́дную Бо́жий дом прие́мля <style>Днесь</style>,/ преста́ти сотвори́ вся́кой слу́жбе зако́нной,/ я́ко и́стинно яви́ся, зовы́й,/ су́щим на земли́ И́стина.</p>
                <p>Гора́ присе́нная, ю́же прови́де дре́вле Авваку́м,/ предпропове́да внутрь вмести́вшуюся в нехо́дных хра́ма,/ доброде́тели процве́тши, и покрыва́ет концы́.</p>
                <p>Ви́девши пресла́вная вся земли́ стра́нныя же и ди́вныя ве́щи,/ ка́ко Де́ва, от А́нгела пи́щу прие́млющи,/ о́бразы строе́ния но́сит.</p>
                <p>Храм, и пала́та, и Не́бо одушевле́нное я́вльшися, Богоневе́сто Царе́ва,/ во храм зако́нный приводи́ма <style>Днесь</style>,/ Тому́ соблюда́ема, Пречи́стая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ду́хом прови́дя, проро́че Авваку́ме, Словесе́ воплоще́ние,/ пропове́дал еси́, вопия́:/ внегда́ прибли́житися ле́том, позна́ешися,/ внегда́ приити́ вре́мени, пока́жешися./ Сла́ва си́ле Твое́й, Го́споди.</emphasis>
                    <emphasis/>
                </p>
                <p>Проро́че Иса́ие, прорцы́ нам,/ Де́ва кто есть, иму́щая во чре́ве?/ Я́же из Иу́дина ко́рене прозя́бши/ и ро́ждшися из Дави́да царя́,/ се́мене свята́го плод благосла́вный.</p>
                <p>Начина́йте, де́вы, и воспо́йте пе́сни,/ рука́ми держа́ще свещи́, Чи́стыя Богоро́дицы предше́ствие хва́ляще,/ ны́не гряду́щия во храм Бо́жий, ку́пно с на́ми пра́зднующе.</p>
                <p>Иоаки́ме и А́нно, весели́теся ны́не,/ во храм приводя́ще Госпо́день Чи́стую Бо́га Ма́терь Христа́ Всецаря́ бу́дущую,/ от вас же ро́ждшуюся, я́ко триле́тствующую Ю́ницу.</p>
                <p>Свята́я святы́х су́щи, Чи́стая,/ во храм святы́й возлюби́ла еси́ всели́тися/ и, со А́нгелы, Де́во, бесе́дующи, пребыва́еши,/ пресла́вне с Небе́с хлеб прие́млющи, Пита́тельнице Жи́зни.</p>
                <p>Ро́ждше па́че наде́жди Пречи́стую Де́ву,/ благочести́во обеща́хуся Бо́гу принести́/ и исполня́ют, даю́ще я́ко же́ртву, рожде́нную от них,/ Иоа́ким <style>Днесь</style> и А́нна, в дом Бо́жий.</p>
                <p>Прозябе́ жезл иногда́ Ааро́нов,/ прообразу́ющий, Чи́стая, Боже́ственное Рождество́,/ я́ко безсе́менно зачне́ши, и нетле́нна пребу́деши,/ и по рождестве́ де́вствующи яви́шися,/ Младе́нца пита́ющи — всех Бо́га.</p>
                <p>Де́вы — Де́ву, и ма́тери — Ма́терь/ благоче́стно стецы́теся почти́ти с на́ми ро́ждшуюся/ я́ко непоро́чную же́ртву и рожде́нную Бо́гу плодоноси́мую,/ вси у́бо све́тло пра́зднуем.</p>
                <p>
                    <style>Сла́ва,</style>
                </p>
                <p>
                    <style>Тро́ичен: </style>Тро́ицу Ли́цы, Еди́ницу о́бразом,/ благоче́стно сла́вим Бо́га И́стинна,/ Его́же пою́т А́нгельская и Арха́нгельская чинонача́лия я́ко тва́ри Влады́ку,/ и челове́цы ве́рно, покланя́ющеся при́сно.</p>
                <p>
                    <style>И ны́не:</style> 
                </p>
                <p>Моли́ непреста́нно, Пресвята́я Чи́стая,/ Его́же пло́тию родила́ еси́, Сы́на Твоего́ и Бо́га,/ от многообра́зных се́тей диа́волих и от вся́ких искуше́ний находя́щих вся изба́вити рабы́ Твоя.</p>
                <p>
                    <style>Катава́сия:</style>
                    <emphasis>Жезл из ко́рене Иессе́ева/ и цвет от него́, Христе́,/ от Де́вы прозя́бл еси́,/ из горы́, Хва́льный, приосене́нныя ча́щи,/ прише́л еси́, </emphasis>
                    <emphasis>вопло́щся от Неискусому́жныя,/ Невеще́ственный и Бо́же:/ сла́ва си́ле Твое́й, Го́споди.</emphasis>
                </p>
                <p>
                    <emphasis/>
                </p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ в честне́м вхожде́нии Твое́м:/ Ты бо, Неискусобра́чная Де́во,/ внутрь вошла́ еси́ в храм Бо́жий,/ я́коже чисте́йший храм,/ всем воспева́ющим Тя/ мир подава́ющая.</emphasis>
                    <emphasis/>
                </p>
                <p>Свяще́ние сла́вное и свяще́нное возложе́ние,/ <style>Днесь</style> Пречи́стая Де́ва, возложи́вшися в храм Бо́жий,/ Всецарю́ на́шему Бо́гу Еди́ному в жили́ще соблюда́ется,/ я́ко весть Сам.</p>
                <p>Добро́ту, Пречи́стая, души́ Твоея́ зря не́когда,/ ве́рою Заха́рия возопи́:/ Ты еси́ избавле́ние, Ты еси́ всех ра́дость,/ Ты еси́ воззва́ние на́ше,/ Е́юже Невме́стный вмеще́н мне яви́тся.</p>
                <p>О, па́че ума́ чуде́с Твои́х, Всечи́стая!/ Стра́нное Твое́ рождество́ есть,/ стра́нен о́браз возраще́ния Твоего́,/ стра́нна и пресла́вна Твоя́, Богоневе́сто, вся/ и челове́ки несказа́нна.</p>
                <p>Све́щник многосве́тлый су́щи, Богоневе́сто,/ <style>Днесь</style> возсия́ла еси́ в дому́ Госпо́дни/ и озаря́еши ны честны́ми дарова́нии, Чи́стая,/ чуде́с Твои́х, Богоро́дице всепе́тая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Све́тлый нам возсия́й Свет Присносу́щный,/ у́тренюющим о судьба́х за́поведей Твои́х,/ Влады́ко Человеколю́бче, Христе́ Бо́же наш.</emphasis>
                    <emphasis/>
                </p>
                <p>Да светлоно́сим, правосла́внии вси, стека́ющеся и сла́вяще Богома́терь,/ я́ко Го́споду <style>Днесь</style> приво́дится/ я́ко же́ртва благоприя́тна.</p>
                <p>Да веселя́тся пра́отцы <style>Днесь</style>, Влады́чице,/ и да ра́дуется ро́ждшая Тя со отце́м Твои́м,/ я́ко плод их Го́споду прино́сится.</p>
                <p>Многоимени́тую и сла́внейшую Непоро́чную Ю́ницу<a type="note" xlink:href="#note198">198</a>
                    ,/ я́ко пло́тию ро́ждшую Боже́ственнаго Тельца́,/ вси воспои́м, ве́рно пра́зднующе.</p>
                <p>Уневе́щения напису́ются Боже́ственная зна́мения/ па́че ума́ рождества́ Твоего́, Чи́стая Де́во,/ <style>Днесь</style> Ду́хом Святы́м в дому́ Бо́жии.</p>
                <p>Да отве́рзутся преддве́рия сла́вы Бо́га на́шего/ и да прие́млют Неискусобра́чную Бо́жию Ма́терь,/ я́коже триле́тствующую Нескве́рную Ю́ницу.</p>
                <p>Многочестну́ю и присе́нную го́ру воспои́м —/ Присноде́ву, Бо́жию Ма́терь бы́вшу:/ Та бо облиста́ свет в конце́х.</p>
                <p>
                    <style>Сла́ва, Тро́ичен: </style>Пренача́льное и Присносу́щное Еди́но Божество́ славосло́вяще, поклони́мся,/ Тре́ми Ли́цы естество́м неразде́льное/ и сла́вою равноче́стное.</p>
                <p>
                    <style>И ны́не: </style>Приста́нище благоути́шное и необори́мую сте́ну стяжа́хом,/ моли́тву Твою́ во обстоя́ниих, Богороди́тельнице,/ всегда́ избавля́еми бед и скорбе́й.</p>
                <p>
                    <style>Катава́сия:</style>
                    <emphasis>Бог сый ми́ра, Оте́ц щедро́т,/ Вели́каго Сове́та Твоего́ А́нгела,/ мир подава́юща, посла́л еси́ нам:/ тем, Богоразу́мия к све́ту наста́вльшеся,/ от но́щи у́тренююще,/ славосло́вим Тя, Человеколю́бче.</emphasis>
                </p>
                <p>
                    <emphasis/>
                </p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ о́т Нея ро́ждшагося Бо́га сла́вим.</emphasis>
                    <emphasis/>
                </p>
                <p>Вся́ческая Нося́й глаго́лом,/ моли́тву пра́ведных услы́ша./ Те́мже непло́дныя разреши́л еси́ неду́г, я́ко Благоутро́бен,/ ра́дости Вино́вную сим дарова́.</p>
                <p>Сказа́ти хотя́ Господь язы́ком Свое́ спасе́ние,/ Неискусобра́чную ны́не от челове́к прия́т,/ примире́ния зна́мение и обновле́ния.</p>
                <p>Я́ко дом су́щи благода́ти,/ в не́мже сокро́вища лежа́т неизрече́ннаго Бо́жия строе́ния, Всечи́стая,/ в хра́ме причасти́лася еси́ нетле́нныя сла́дости.</p>
                <p>Диади́му Тя ца́рскую прие́м,/ храм, Богоневе́сто, просвеща́шеся/ и подступа́ше лу́чшим,/ предрече́нных зря на Тебе́ сбытие́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Проро́ка Ио́ну подража́я, вопию́:/ живо́т мой, Бла́же, свободи́ из тли/ и спаси́ мя, Спа́се ми́ра, зову́ща: сла́ва Тебе́.</emphasis>
                    <emphasis/>
                </p>
                <p>Пра́зднуим, ве́рнии, пра́здник духо́вный Ма́тере Бо́жия,/ воспева́юще благоче́стно:/ есть бо святе́йша Небе́сных умо́в.</p>
                <p>Пе́сньми духо́вными восхва́лим, ве́рнии, Ма́терь Све́та,/ я́ко <style>Днесь</style> нам яви́ся,/ предходя́щи в храм Бо́жий.</p>
                <p>Нескве́рная А́гница и Чи́стая Голуби́ца/ приведе́ся обита́ти в дом Бо́жий,/ я́ко Непоро́чная, пронарече́нная бы́ти Ма́ти Бо́жия.</p>
                <p>В храм зако́нный вхо́ды соверша́ет храм Бо́жий, Небе́сная ски́ния,/ из Не́йже нам, су́щим во тьме, Свет возсия́.</p>
                <p>Младе́нствующи пло́тию и соверше́на душе́ю,/ Святы́й Киво́т в дом Бо́жий вхо́дит/ воспита́тися Боже́ственною благода́тию.</p>
                <p>От вся́ких искуше́ний и бед душе́вных свободи́ ны,/ притека́ющия к Тебе́, Всепе́тая,/ Твои́ми мольба́ми, Ма́ти Христа́ Бо́га.</p>
                <p>
                    <style>Сла́ва,</style>
                </p>
                <p>
                    <style>Тро́ичен: </style>Оте́ц, и Сын, и Дух пра́вый,/ Триипоста́сная Еди́нице и Нераздели́мая Тро́ице,/ поми́луй покланя́ющияся Боже́ственней Держа́ве Твое́й.</p>
                <p>
                    <style>И ны́не:</style> 
                </p>
                <p>Во чре́ве Твое́м вмеще́н Невмести́мый все́ми, Богома́ти, быв,/ из Тебе́ произы́де, Пречи́стая,/ сугу́б естество́м Бог и Челове́к.</p>
                <p>
                    <style>Катава́сия: </style>
                    <emphasis>Из утро́бы Ио́ну младе́нца изблева́ морски́й зверь,/ якова́ прия́т,/ в Де́ву же все́льшееся Сло́во/ и плоть прие́мшее про́йде сохра́ншее нетле́нну./ Его́же бо не пострада́ истле́ния,/ Ро́ждшую сохрани́ неврежде́нну.</emphasis>
                </p>
                <p>
                    <emphasis/>
                </p>
                <p>Конда́к, глас 4.</p>
                <p>
                    <style>Подо́бен:</style> Вознесы́йся:</p>
                <p>Пречи́стый храм Спа́сов,/ многоце́нный черто́г и Де́ва,/ свяще́нное сокро́вище сла́вы Бо́жия,/ <style>Днесь</style> вво́дится в дом Госпо́день, благода́ть совводя́щи,/ Я́же в Ду́се Боже́ственном,/ Ю́же воспева́ют А́нгели Бо́жии:/ Сия́ есть селе́ние Небе́сное.</p>
                <p>
                    <style>И</style>́
                    <style>кос:</style></p>
                <p>Неизрече́нных Бо́жиих и Боже́ственных та́ин/ зря в Де́ве благода́ть явля́емую и исполня́емую я́вственно,/ ра́дуюся и о́браз разуме́ти недоуме́юся, стра́нный и неизрече́нный:/ ка́ко избра́нная, Чи́стая, Еди́на яви́ся па́че всея́ тва́ри ви́димыя и разумева́емыя?/ Те́мже восхвали́ти хотя́ Сию́, ужаса́юся зело́ умо́м же и сло́вом,/ оба́че дерза́я, пропове́даю и велича́ю:/ Сия́ есть селе́ние Небе́сное.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии/ па́че Созда́вшаго,/</emphasis>
                    <emphasis>но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог благослове́н еси́.</emphasis>
                </p>
                <p>Се <style>Днесь</style> возсия́ конце́м весна́ ра́достная,/ просвеща́ющи на́шу ду́шу, и помышле́ние, и ум благода́тию,/ торжество́м Богоро́дицы <style>Днесь</style> та́инственно да учреди́мся.</p>
                <p>Да дароно́сят <style>Днесь</style> вся́ческая Цари́це, Ма́тери Бо́жии/ Не́бо и земля́, и А́нгелов чи́ни, и челове́ков мно́жество/ и да вопию́т:/ во храм вво́дится Ра́дость и Избавле́ние.</p>
                <p>Писа́ние мимотече́ и оскуде́ зако́н, я́коже сень,/ и благода́ти лучи́ возсия́ша в храм Бо́жий вше́дшей Тебе́, Де́во Ма́ти Чи́стая,/ в нем благослове́нная.</p>
                <p>Повину́ся Рождеству́ Твоему́, Всечи́стая,/ я́ко Творцу́ и Бо́гу Не́бо, и земля́, и преиспо́дняя,/ и всяк язы́к земны́х испове́дает,/ я́ко Госпо́дь яви́ся, Спас душ на́ших.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Пещь, Спа́се, ороша́шеся,/ о́троцы же, лику́юще, поя́ху:/ отце́в Бо́же, благослове́н еси́.</emphasis>
                    <emphasis/>
                </p>
                <p>Ликовству́им, празднолю́бцы, <style>Днесь</style>,/ воспои́м Чи́стую Влады́чицу,/ Иоаки́ма и А́нну досто́йно чту́ще.</p>
                <p>Проро́чествуй, Дави́де, глаго́ля Ду́хом:/ приведу́тся де́вы вслед Тебе́,/ приведу́тся Тебе́ во храм Цари́це Ма́тери.</p>
                <p>Ра́довахуся А́нгелов чи́ни,/ веселя́хуся пра́ведных ду́си,/ я́ко Бо́жия Ма́терь во свята́я приво́дится.</p>
                <p>Прие́млющи пи́щу Небе́сную,/ преспева́ше му́дростию и благода́тию,/ бы́вши Ма́ти по пло́ти Христа́ Бо́га.</p>
                <p>И те́лом и ду́хом ра́довашеся,/ пребыва́ющи Мари́я Непоро́чная во хра́ме Бо́жии,/ я́коже сосу́д свяще́ннейший.</p>
                <p>Введо́ша Тя во вну́треннейшее хра́ма целому́дреннии роди́телие Твои́, Пречи́стая,/ воспита́тися стра́нно в жили́ще Христа́ Бо́га.</p>
                <p>
                    <style>Сла́ва,</style>
                </p>
                <p>
                    <style>Тро́ичен: </style>Просла́вим Тро́ицу Неразде́льную,/ воспои́м Еди́но Божество́/ со Отце́м Сло́во и Ду́ха Всесвята́го.</p>
                <p>
                    <style>И ны́не:</style> 
                </p>
                <p>Моли́, Его́же родила́ еси́, Го́спода,/ я́ко благоутро́бна естество́м су́ща, Богороди́тельнице,/ спаси́ ду́ши воспева́ющих Тя.</p>
                <p>
                    <style>Катава́сия: </style>
                    <emphasis>О́троцы, благоче́стию совоспита́ни,/ злочести́ваго веле́ния небре́гше,/ о́гненнаго преще́ния не убоя́шася,/ но, посреде́ пла́мени стоя́ще, поя́ху:/ отце́в Бо́же, благослове́н еси́.</emphasis>
                </p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Слы́ши, Отрокови́це, Де́во Чи́стая,/ да рече́т у́бо Гаврии́л/ Сове́т Вы́шняго, дре́вний, и́стинный:/ бу́ди к прия́тию гото́ва Бо́жию,/ Тобо́ю бо Невмести́мый с челове́ки поживе́./ Тем и ра́дуяся, вопию́:/ благослови́те, вся дела́ Госпо́дня, Го́спода.</emphasis>
                    <emphasis/>
                </p>
                <p>Пречи́стый храм в дом Бо́жий приводя́щи А́нна иногда́,/ вопию́щи, с ве́рою рече́ свяще́ннику:/ ча́до, от Бо́га да́нное мне, прии́м ны́не,/ введи́ во храм Зижди́теля твоего́/ и, ра́дуяся, пой Ему́:/ благослови́те, вся дела́ Госпо́дня, Го́спода.</p>
                <p>Рече́, ви́дев, А́нне иногда́ Ду́хом Заха́рия:/ Жи́зни Ма́терь вво́диши и́стинную,/ Ю́же све́тло проро́цы Бо́жии Богоро́дицу пропове́даша,/ и ка́ко храм вмести́т Ю?/ Тем чудя́ся, вопию́:/ благослови́те, вся дела́ Госпо́дня, Го́спода.</p>
                <p>Раба́ Бо́жия бых аз,— отвеща́ А́нна ему́,—/ призыва́ющи Сего́ ве́рою и моли́твою, прия́ти моея́ боле́зни плод,/ по прия́тии же рожде́нную привести́ Да́вшему Ю./ Тем, зовя́, вопию́:/ благослови́те, вся дела́ Госпо́дня, Го́спода.</p>
                <p>Зако́нное вои́стинну де́ло есть,— свяще́нник рече́ ей,—/ стра́нну же весьма́ вещь поразумева́ю,/ зря Приводи́мую в дом Бо́жий,/ пресла́вно превосходя́щую свята́я благода́тию./ Тем и ра́дуяся, вопию́:/ благослови́те, вся дела́ Го́спо́дня, Го́спода.</p>
                <p>Возмога́ю,— рече́ А́нна ему́,— зна́ющи, я́же глаго́леши,/ разуме́еши бо сия́ Ду́хом Бо́жиим,/ я́сно я́же Де́вы пропове́дал еси́;/ приими́ у́бо Пречи́стую в храм Созда́теля твоего́/ и, ра́дуяся, пой Ему́:/ благослови́те, вся дела́ Госпо́дня, Го́спода.</p>
                <p>Светоно́сна нам возжже́ся свеща́,— возопи́ свяще́нник,—/ ра́дость велича́йшую светя́щи в хра́ме;/ ду́ши проро́ческия да сра́дуются мне,/ я́ко пресла́вная зря́ще, соверша́емая в дому́ Бо́жии,/ и да вопию́т при́сно:/ благослови́те, вся дела́ Госпо́дня, Го́спода.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Его́же ужаса́ются А́нгели и вся во́инства,/ я́ко Творца́ и Го́спода,/ по́йте, свяще́нницы, просла́вите, о́троцы,/ благослови́те, лю́дие,/ и превозноси́те во вся ве́ки.</emphasis>
                    <emphasis/>
                </p>
                <p>Весели́тся <style>Днесь</style> све́тло Иоаки́м,/ и А́нна непоро́чная Го́споду Бо́гу прино́сит же́ртву,/ да́нную ей от обеща́ния Святу́ю Дщерь.</p>
                <p>Хва́лятся святи́и Дави́д и Иессе́й,/ и Иу́да чти́тся,/ из ко́рене бо их израсте́ плод — Де́ва Чи́стая,/ из Нея́же роди́ся Бог Преве́чный.</p>
                <p>Мари́я Пречи́стая и одушевле́нная ски́ния/ приво́дится <style>Днесь</style> в дом Бо́жий,/ и прие́млет Сию́ Заха́рия рука́ми,/ я́ко освяще́нное сокро́вище Госпо́дне.</p>
                <p>Я́ко дверь спаси́тельную и го́ру мы́сленную,/ я́ко ле́ствицу одушевле́нную, почти́м, ве́рнии, вои́стинну Де́ву и Ма́терь Бо́жию,/ благослове́нную рука́ми иере́ев.</p>
                <p>Проро́цы, апо́столи и му́ченицы Христо́вы,/ А́нгелов чи́ни и вси земноро́днии, почти́м пе́сньми Де́ву Чи́стую,/ я́ко благослове́нную Ма́терь Высоча́йшаго.</p>
                <p>В храм Тя принесо́ша, Всенепоро́чная Чи́стая,/ Боже́ственне ро́ждшии Тя, я́ко же́ртву чи́сту,/ и стра́нно водворя́ешися в неходи́мых Бо́гу/ предугото́ватися в жили́ще Сло́ву.</p>
                <p>Благослови́м Отца́, и Сы́на, и Свята́го Ду́ха — Го́спода.</p>
                <p>
                    <style>Тро́ичен:</style> Да пое́тся Трисвяты́й Оте́ц, и Сын, и Дух Святы́й,/ Неразде́льная Еди́ница, Еди́но Божество́,/ держа́щее дла́нию всю тварь во вся ве́ки.</p>
                <p>
                    <style>И ны́не:</style> 
                </p>
                <p>Безнача́льное начина́ется Сло́во пло́тию,/ роди́вся, я́ко благоволи́,/ Бог же и Челове́к из Отрокови́цы Де́вы,/ возсозида́я ны, пре́жде па́дшия,/ ра́ди кра́йняго благоутро́бия.</p>
                <p>Хва́лим, благослови́м, покланя́емся Го́сподеви, пою́ще и превознося́ще во вся ве́ки.</p>
                <p>
                    <style>Катава́сия: </style>
                    <emphasis>Чу́да преесте́ственнаго/ росода́тельная изобрази́ пещь о́браз:/ не бо, я́же прия́т, пали́т ю́ныя,/ я́ко ниже́ огнь Божества́ Де́вы,/ в Ню́же вни́де утро́бу./ Тем, воспева́юще, воспое́м:/ да благослови́т тварь вся Го́спода/ и превозно́сит во вся ве́ки.</emphasis>
                </p>
                <p>
                    <style>На девя́той пе́сни </style>Честне́йшую: 
                    <style>не пое́м, но пое́м припе́вы пра́здника: </style>
                    А́нгели, вхожде́ние Пречи́стыя зря́ще, удиви́шася:/ ка́ко Де́ва вни́де во свята́я святы́х? 
                    <style>И посе́м ирмо́с:</style>
                    Я́ко одушевле́нному Бо́жию киво́ту:</p>
                <p>
                    <style>Та́же вторы́й лик пое́т то́йже припе́в пра́здника и ирмо́с. И на ки́йждо Тропа́рь пою́т припе́вы пра́здника, на о́ба ли́ка.</style>
                </p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Я́ко одушевле́нному Бо́жию киво́ту/ да ника́коже ко́снется рука́ скве́рных,/ устне́ же ве́рных Богоро́дице немо́лчно,/ глас А́нгела воспева́юще, с ра́достию да вопию́т:/ и́стинно вы́шши всех еси́, Де́во Чи́стая.</emphasis>
                </p>
                <p>
                    <style>Два́жды.</style>
                </p>
                <p>А́нгели, вхожде́ние Всечи́стыя зря́ще, удиви́шася:/ ка́ко со сла́вою вни́де во свята́я святы́х?</p>
                <p>Я́ко пресве́тлую, Богоро́дице Чи́стая, душе́вныя чистоты́ иму́щи добро́ту,/ благода́тию же Бо́жиею исполня́ема с Небесе́,/ Све́том Присносу́щным просвеща́еши всегда́ с весе́лием вопию́щия:/ и́стинно вы́шши всех еси́, Де́во Чи́стая.</p>
                <p>А́нгели, вхожде́ние Де́вы зря́ще, удиви́шася:/ ка́ко пресла́вно вни́де во свята́я святы́х?</p>
                <p>Прелета́ет, Богоро́дице, Чи́стая, чу́до Твое́ си́лу слове́с:/ те́ло бо в Тебе́ поразумева́ю па́че сло́ва,/ тече́ния грехо́внаго неприя́тно./ Те́мже благода́рственно вопию́ Ти:/ и́стинно вы́шши всех еси́, Де́во Чи́стая.</p>
                <p>А́нгели и челове́цы, Де́вы вхожде́ние почти́м,/ я́ко со сла́вою вни́де во свята́я святы́х.</p>
                <p>Пресла́вно прообразова́ше, Чи́стая, зако́н Тя ски́нию и Боже́ственную ста́мну,/ стра́нен киво́т, и катапета́сму<a type="note" xlink:href="#note199">199</a>
                    , и жезл,/ храм неразруши́мый и дверь Бо́жию./ Те́мже науча́ют Тебе́ зва́ти:/ и́стинно вы́шши всех еси́, Де́во Чи́стая.</p>
                <p>А́нгели, вхожде́ние Де́вы зря́ще, удиви́шася:/ ка́ко Богоуго́дне вни́де во свята́я святы́х?</p>
                <p>Песнопоя́ Тебе́,/ провозглаша́ше Дави́д, глаго́ля Тя Дщерь Царе́ву,/ красото́ю доброде́телей, одесну́ю предстоя́щую Бо́га, ви́дев Тя упещре́ну./ Те́мже, проро́чествуя, вопия́ше:/ и́стинно вы́шши всех еси́, Де́во Чи́стая.</p>
                <p>А́нгели, взыгра́йте со святы́ми, де́вы, сликовству́йте:/ Богоотрокови́ца бо вни́де во свята́я святы́х.</p>
                <p>Богоприя́тну предзря́, Соломо́н пропове́да Тя одр Царе́в,/ живы́й исто́чник запеча́тствован,/ из него́же нему́тная нам произы́де вода́, ве́рою вопию́щим:/ и́стинно вы́шши всех еси́, Де́во Чи́стая.</p>
                <p>А́нгели и челове́цы, Де́ву пе́сньми да возвели́чим:/ Боголе́пно бо вни́де во свята́я святы́х.</p>
                <p>Подае́ши дарова́ний Твою́ тишину́, Богоро́дице, души́ мое́й,/ точа́щи жизнь Тебе́ чту́щим по до́лгу,/ Сама́ защища́ющи, и покрыва́ющи, и соблюда́ющи вопи́ти Тебе́:/ и́стинно вы́шши всех еси́, Де́во Чи́стая.</p>
                <p>
                    <style>Та́же пе́рвый лик пое́т втора́го кано́на припе́в пра́здника:</style>
                </p>
                <p>Велича́й, душе́ моя,/ приведе́нную во храм Госпо́день и благослове́нную рука́ми иере́евыми.</p>
                <p>
                    <style>И посе́м ирмо́с:</style>Светоно́сный о́блак: 
                    <style>и вторы́й лик пое́т то́йже припе́в пра́здника и ирмо́с, и на тропаре́х пое́м то́йже припе́в пра́здника.</style></p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Светоно́сный о́блак, в о́ньже всех Влады́ка,/ я́ко дождь с небесе́ на руно́, сни́де/ и воплоти́ся нас ра́ди,/ быв Челове́к, Безнача́льный./ Велича́ем вси я́ко Ма́терь Бо́га на́шего Чи́стую.</emphasis>
                </p>
                <p>
                    <style>Два́жды.</style>
                </p>
                <p>
                    <style>Припе́в:</style> Велича́й, душе́ моя́,/ приведе́нную во храм Госпо́день и благослове́нную рука́ми иере́евыми.</p>
                <p>Из пра́ведных произы́де Иоаки́ма и А́нны/ обеща́ния плод — Богоотрокови́ца Мари́я/ и, я́ко кади́ло прия́тно, пло́тию младе́нствующи,/ приво́дится во святи́лище свято́е/ я́ко Свята́я во святы́х обита́ти.</p>
                <p>Младе́нствующую естество́м и па́че естества́ я́вльшуюся Ма́терь Бо́жию восхва́лим пе́сньми:/ в храм бо зако́нный Го́споду <style>Днесь</style> приво́дится в воню́ благово́ния,/ пра́ведных я́ко плод духо́вный.</p>
                <p>Со А́нгелом, е́же ра́дуйся, Богоро́дице прили́чне возопии́м, ве́рнии:/ ра́дуйся, вседо́брая Неве́сто;/ ра́дуйся, о́блаче светлый, из него́же нам возсия́ Госпо́дь, во тьме неве́дения седя́щим;/ ра́дуйся, всех Наде́ждо.</p>
                <p>Святы́х свята́я и Богома́ти Мари́е,/ моли́твами Твои́ми, Чи́стая, свободи́ ны от се́тей вра́жиих/ и вся́кия е́реси и ско́рби,/ ве́рно покланя́ющияся о́бразу свята́го Твоего́ зра́ка.</p>
                <p>Песнь досто́йную Богоро́дице вся тварь со А́нгелом Гаврии́лом взыва́ет, вопию́ще:/ ра́дуйся, Ма́ти Бо́жия Всенепоро́чная,/ Е́юже изба́вихомся пе́рвыя кля́твы,/ бы́вше нетле́ния о́бщницы.</p>
                <p>Херуви́м пребо́льши, и Серафи́м вы́шши,/ и ши́рши Небе́с яви́лася еси́, Де́во,/ я́ко Невме́стнаго все́ми во утро́бе вмести́вши, Бо́га на́шего,/ и ро́ждши несказа́нно:/ Его́же моли́ приле́жно о нас.</p>
                <p>
                    <style>Тро́ичен:</style> 
                </p>
                <p>
                    <style>Припе́в: </style>Велича́й, душе́ моя́,/ Триипоста́снаго и Неразде́льнаго Божества́ Держа́ву.</p>
                <p>Триипоста́сное естество́, и Неразде́льную сла́ву,/ и в Божестве́ Еди́ном пое́мую непреста́нно на Небеси́ и на земли́/ Тро́ицу Неразлу́чную просла́вим,/ с Сы́ном Отцу́ и Ду́ху покланя́ющеся благоче́стно.</p>
                <p>
                    <style>Богородичен:</style>
                </p>
                <p>
                    <style>Припе́в:</style> Велича́й, душе́ моя́,/ Честне́йшую и Сла́внейшую Го́рних во́инств, Де́ву Пречи́стую, Богоро́дицу.</p>
                <p>Под Твое́ благоутро́бие прибега́ющия ве́рно/ и покланя́ющияся благоче́стно Сы́ну Твоему́, Де́во Богороди́тельнице,/ я́ко Бо́гу и Го́споду ми́ра,/ моли́ся от тли и бед изба́вити и вся́ческих искуше́ний.</p>
                <p>
                    <style>Та́же о́ба ли́ка, вку́пе соше́дшеся, пою́т припе́в 1-го кано́на:</style> А́нгели, вхожде́ние Пречи́стыя зря́ще:</p>
                <p>
                    <style>И посе́м ирмо́с:</style>
                    <emphasis>Та́инство стра́нное ви́жу и пресла́вное:/ Не́бо</emphasis>
                    <emphasis>— верте́п, Престо́л Херуви́мский — Де́ву,/ я́сли — вмести́лище,/ в ни́хже возлеже́ Невмести́мыи́ — Христо́с Бог,/ Его́же, воспева́юще, велича́ем.</emphasis>
                </p>
                <p>
                    <emphasis/>
                </p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Жены́, услы́шите:</p>
                <p>Ю́же дре́вле предвозвести́ проро́ческое сосло́вие,/ ста́мну, и жезл, и скрижа́ль, и несеко́мую го́ру,/ Мари́ю Богоотрокови́цу ве́рно да восхва́лим:/ <style>Днесь</style> бо вво́дится во свята́я святы́х воспита́тися Го́споду.</p>
                <p>
                    <style>Три́жды.</style>
                </p>
                <p>
                    <style>На хвали́тех стихи́ры на 4, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Свещено́сицы де́вы,/ Присноде́ву све́тло провожда́юще,/ проро́чествуют и́стинно Ду́хом бу́дущее:/ храм бо Бо́жий Богоро́дица су́щи,/ в храм со сла́вою де́вственною,/ младе́нствующи, вво́дится.</p>
                <p>Обеща́ния свята́го и плод благосла́вный/ Богоро́дица вои́стинну яви́ся ми́ру,/ я́ко всех превы́шшая:/ Я́же благоче́стно приводи́ма в храм Бо́жий,/ моли́тву ро́ждших исполня́ет,/ соблюда́ема Боже́ственным Ду́хом.</p>
                <p>Небе́сным воспита́на, Де́во, хле́бом/ ве́рно в хра́ме Госпо́дни,/ родила́ еси́ ми́ру Жи́зни Хлеб, Сло́во,/ Ему́же, я́ко храм избра́нный и всенепоро́чный,/ предобручи́лася еси́ Ду́хом та́инственно,/ обручена́ Бо́гу и Отцу́.</p>
                <p>Да отве́рзется дверь Богоприя́тнаго хра́ма:/ храм бо всех Цари́ и Престо́л,/ <style>Днесь</style> со сла́вою внутрь прие́м,/ Иоаки́м возлага́ет, освяти́в Го́споду/ от Него́ избра́нную в Ма́терь Себе́.</p>
                <p>
                    <style>Сла́ва, и ны́не, глас 2.</style>
                </p>
                <p>
                    <style>Лео́нта маи́стора:</style>
                </p>
                <p><style>Днесь</style> в храм приво́дится Всенепоро́чная Де́ва,/ во оби́телище Всецаря́ Бо́га/ и всея́ жи́зни на́шея Пита́теля;/ <style>Днесь</style> Честне́йшая Святы́я,/ я́ко триле́тствующая Ю́ница,/ во свята́я святы́х вво́дится;/ Той возопии́м, я́ко А́нгел:/ ра́дуйся, Еди́на в жена́х Благослове́нная.</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <style>Зна́менуются же бра́тия от иере́я святы́м еле́ем. И пое́м стихи́ру самогла́сну пра́здника, ю́же хо́щет екклисиа́рх.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на</style>, 
                    <style>песнь 3-я 4-го гла́са и 6-я, 1-го гла́са на 8. По вхо́де тропа́рь пра́здника. Сла́ва, и ны́не, конда́к. Проки́мен, глас 3. Песнь Богоро́дицы: </style>
                    Вели́чит душа́ моя́ Го́спода: 
                    <style>Стих:</style> 
                    Я́ко призре́ на смире́ние Рабы́ Своея́: 
                    <style>Апо́стол ко Евре́ем, зача́ло 320. </style>
                    Аллилу́ия, 
                    <style>глас 8: </style>
                    Слы́ши, Дщи, и виждь,/ и приклони́ у́хо Твое́. 
                    <style>Стих:</style> 
                    Лицу́ Твоему́ помо́лятся бога́тии лю́дстии. 
                    <style>Ева́нгелие от Луки́, зача́ло 54. Прича́стен: </style>
                    Ча́шу спасе́ния прииму́:</p>
                <p>
                    <style>Подоба́ет ве́дати, я́ко а́ще случи́тся пра́здник Введе́ния Богоро́дицы в неде́лю:</style>
                </p>
                <p>
                    <strong>
                        <style>В суббо́ту ве́чера, на Малой Вече́рни:</style>
                    </strong>
                </p>
                <p>
                    <style>На </style>Го́споди, воззва́х: 
                    <style>стихи́ры воскре́сны гла́са, 4. Сла́ва и ны́не, пра́здника, и́же на </style>
                    Го́споди, воззва́х:
                    <style>ма́лыя вече́рни. На стихо́вне стихи́ра воскре́сна еди́на. Та́же пра́здника стихо́вна вели́кия вече́рни со стихи́ пра́здничными. Сла́ва и ны́не, пра́здника. Тропа́рь воскре́сен. Сла́ва и ны́не, пра́здника. Посе́м ектения́ ма́лая и отпу́ст.</style></p>
                <p>
                    <strong>
                        <style>На Вели́цей Вече́рни:</style>
                    </strong>
                </p>
                <p>
                    <style>На </style>Го́споди, воззва́х: 
                    <style>стихи́ры воскре́сны 3, и восто́чен еди́н, Анато́лиев, и пра́здника 6. Сла́ва и ны́не, пра́здника. Посе́м вход. Проки́мен дне и чте́ния пра́здника 3. На лити́и стихи́ры и Сла́ва и ны́не, пра́здника: </style>
                    Возсия́ день ра́достен: 
                    <style>На стихо́вне стихи́ры воскре́сны: Сла́ва, и ны́не, пра́здника. На благослове́нии хле́бов Тропа́рь пра́здника три́жды. И чте́ние в Посла́ниих апо́стольских.</style></p>
                <p>
                    <strong>
                        <style>На У́трени:</style>
                    </strong>
                </p>
                <p>
                    <style>На</style>Бог Госпо́дь: 
                    <style>тропа́рь воскре́сен, два́жды. Сла́ва и ны́не, пра́здника. По обы́чных кафи́змах седа́льны воскре́сны с Богоро́дичны их. И чте́ние во Ева́нгелии толко́вом. Та́же Многоми́лостиво. И тропари́ </style>
                    А́нгельский собо́р: 
                    <style>Ипакои́ гла́са и седа́льны вси пра́здника по</style>
                    <style>еди́ножды. Сла́ва и ны́не, пра́здника, и́же по полиеле́и седа́лен, и чте́ние пра́здника. Степе́нна гла́са. Проки́мен и Ева́нгелие пра́здника. Та́же </style>
                    Воскресе́ние Христо́во: 
                    <style>псало́м 50. И целова́ние Ева́нгелия по обы́чаю. Та́же Сла́ва, припе́в пра́здника: И ны́не, то́йже. И стихи́ра пра́здника. Кано́н воскре́сен со ирмосо́м на 4, и Богоро́дице два, и пра́здника о́ба кано́на на 8. Катава́сия: </style>
                    Христо́с ражда́ется: 
                    <style>о́ба ли́ка вку́пе. По 3-й пе́сни конда́к воскре́сен и и́кос, и седа́лен пра́здника два́жды, и чте́ние пра́здника. По 6-й пе́сни конда́к пра́здника, и и́кос, и чте́ние в про́лозе. На 9-й пе́сни припе́вов не пое́м, но </style>
                    Честне́йшую: 
                    <style>Свети́лен воскре́сен. Сла́ва и ны́не, пра́здника. На хвали́тех стихи́ры воскре́сны 4 и пра́здника 4, со стихи́ пра́здничными. Сла́ва, пра́здника. И ны́не, </style>
                    Преблагослове́нна еси́, Богоро́дице Де́во: 
                    <style>Та́же Славосло́вие вели́кое. По Трисвято́м тропа́рь воскре́сен то́чию, ектении и отпу́ст. Та́же стихи́ра Ева́нгельская, и оглаше́ние, и обы́чное исхожде́ние, и час 1-й в притво́ре. На часе́х тропа́рь воскре́сен. Сла́ва, тропа́рь пра́здника. И ны́не, Богоро́дичен часо́в. По </style>
                    О́тче наш: 
                    <style>конда́к воскре́сен. Та́кожде и на всех часе́х кондаки́, пременя́юще, глаго́лем.</style></p>
                <p>
                    <strong>
                        <style>На Литурги́и:</style>
                    </strong>
                </p>
                <p>
                    <style>Блаже́нны воскре́сны гла́са на 6 и пра́здника песнь 3-я на 4. По вхо́де Тропа́рь воскре́сен и пра́здника. Сла́ва, конда́к воскре́сен. И ны́не, пра́здника. Проки́мен, Апо́стол, аллилу́ия, Ева́нгелие и прича́стен пре́жде дне, и пра́здника.</style>
                </p>
                <p>
                    <style>Подоба́ет ве́дати, а́ще случи́тся попра́зднство Вхо́да Богоро́дицы в неде́лю и святы́й пра́зднуется на 4 или на 6:</style>
                </p>
                <p>
                    <strong>
                        <style>На Малой Вече́рни:</style>
                    </strong>
                </p>
                <p>
                    <style>В суббо́ту ве́чера стихи́ры воскре́сны и Богоро́дице, по обы́чаю.</style>
                </p>
                <p>
                    <strong>
                        <style>На Велицей Вечерни:</style>
                    </strong>
                </p>
                <p>
                    <style>По стихосло́вии, на </style>Го́споди, воззва́х: 
                    <style>стихиры воскре́сны 3, и восто́чен еди́н, Анато́лиев, и пра́здника 3, того́ дне рядовы́я, и свята́го Мине́и 3. А́ще ли пое́тся святы́й на 6 или ему́же и полиеле́й и пое́м стихи́ры воскре́сны 3, и пра́здника 3, и свята́го 4. Сла́ва, свята́го. А́ще же ни, Сла́ва, пра́здника. И ны́не, Богоро́дичен 1-й гла́са. Вход. Проки́мен дне. На лити́и стихи́ры пра́здника, того́ дне стихо́вныя, и свята́го, а́ще полиеле́й. Сла́ва, и ны́не, пра́здника. А́ще ли и́мать святы́й Сла́ву: Сла́ва, свята́го. И ны́не, пра́здника. На стихо́вне стихи́ры воскре́сны. Сла́ва, свята́го, а́ще есть, а́ще ли ни, Сла́ва, и ны́не, пра́здника. На благослове́нии хле́бов тропа́рь: </style>
                    Богоро́дице Де́во: 
                    <style>два́жды и пра́здника, еди́ножды.</style></p>
                <p>
                    <strong>
                        <style>На У́трени:</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь воскре́сен два́жды. Сла́ва, свята́го, а́ще есть. А́ще ли ни, Сла́ва, и ны́не, пра́здника. По кафи́змах седа́льны воскре́сны с Богоро́дичны их и</style>
                    <style>чте́ние во Ева́нгелии толко́вом. Полиеле́й и тропари́: </style>
                    А́нгельский собо́р: 
                    <style>ипакои́, степе́нна и проки́мен гла́са. Ева́нгелие воскре́сно, и стихи́ра воскре́сна, и про́чее воскре́сно. Кано́н воскре́сен, со ирмосо́м на 4, и Богоро́дице на 2, и пра́здника на 4, и свята́го на 4. А́ще полиеле́й, кано́н воскре́сен со ирмосо́м на 4, и пра́здника на 4, и свята́го на 6. Катава́сия: </style>
                    Христо́с ражда́ется: 
                    <style>По 3-й пе́сни конда́к пра́здника и и́кос, и свята́го, а́ще имать, и седа́лен свята́го, Сла́ва, и ны́не, пра́здника, и чте́ние. По 6-й пе́сни конда́к воскре́сен и и́кос, и чтем про́лог. На 9-й пе́сни пое́м: </style>
                    Честне́йшую: 
                    <style>Свети́лен воскре́сен. Сла́ва, свята́го, а́ще и́мать. А́ще ни, Сла́ва, и ны́не пра́здника. На хвали́тех стихи́ры воскре́сны 4 и пра́здника со сла́вным 4, стихо́вныя у́тренния, со стихи́ пра́здника. А́ще и́мать святы́й стихи́ры на хвали́тех, и пое́м стихи́ры воскре́сны 4 и свята́го со сла́вным 4, с припе́вы его́. Сла́ва, стихи́ра Ева́нгельская. И ны́не, </style>
                    Преблагослове́нна еси́, Богоро́дице Де́во: 
                    <style>Славосло́вие вели́кое. По Трисвято́м тропа́рь воскре́сен то́чию. И ектении́, и отпу́ст, и оглаше́ние, и обы́чное исхожде́ние в притво́р. Та́же час 1-й, на 1-м часе́ тропа́рь воскре́сен. Сла́ва, тропа́рь пра́здника. И ны́не, Богоро́дичен часо́в. По </style>
                    О́тче наш: 
                    <style>конда́к пра́здника. На 3-м часе́. Тропа́рь воскре́сен. Сла́ва, свята́го. И ны́не, Богоро́дичен часо́в. По </style>
                    О́тче наш: 
                    <style>конда́к воскре́сен. Та́кожде и в про́чия часы́ глаго́лем воскре́сный тропа́рь всегда́ с пра́здничным, и со свята́го тропаре́м пременя́юще, а́ще есть. А конда́к воскре́сен и пра́здника глаго́лем, пременя́юще, а́ще полиеле́й и свята́го.</style></p>
                <p>
                    <strong>
                        <style>На Литурги́и:</style>
                    </strong>
                </p>
                <p>
                    <style>Блаже́нны гла́са на 6 и пра́здника рядова́я песнь на 4. </style>
                    <style>А́ще ли и́мать святы́й песнь во уста́ве: и воскре́сна на 4, и пра́здника песнь рядова́я на 4, и свята́го песнь 6-я на 4. По вхо́де тропа́рь воскре́сен, и пра́здника, и хра́ма свята́го, и свята́го, </style>а́ще и́мать. Та́же конда́к воскре́сен. Сла́ва, свята́го, И ны́не, пра́здника. А́ще ли не и́мать святый тропаря́ и кондака́: Сла́ва, конда́к воскре́сен, И ны́не, конда́к пра́здника. Проки́мен, Апо́стол, аллилу́ия, Ева́нгелие и прича́стен дне и свята́го, а́ще и́мать, а́ще ли ни, то ряд неде́ли еди́н.</p>
                <p>
                    <style>Ве́стно бу́ди, я́ко пра́зднуется пра́здник сей дней 5.</style>
                </p>
                <p>
                    <strong>
                        <style>Введение во храм Пресвятой Владычицы нашей Богородицы. </style>
                    </strong>Праздник Введения во храм Пресвятой Богородицы — предвозвестие благоволения Божия к человеческому роду, проповедь спасения, обетование Христова пришествия.</p>
                <p>Велик и знаменателен настоящий день в жизни Богоматери, ставший предзнаменованием того, что Пресвятая Дева будет поставлена превыше не только святых, но даже Ангелов. Херувимов и Серафимов.</p>
                <p>Божественный Промысл остается непостижимым Начальствам и Властям на Небесах, только через Церковь они познаю́т, в чем состоит домостроительство тайны, сокрывавшейся от вечности в Боге.</p>
                <p>Праздник Введения Пресвятой Богородицы во храм возник на основании Церковного предания, дабы пролить свет на «исполнение Зиждителева смотрения» (Тропарь праздника), совершившееся на этот раз в предъизбранной Деве, посвятившей Себя служению Богу. Церковь нарушает молчание Священного Писания, раскрывая неисповедимые пути Господни, которые готовят Вместилище для Божественного Слова: «от пророков проповеданную и в храм приведенную прежде век пронареченную Матерь и в последняя лета явльшуюся Богородицу» (стихира на литии), Которая «вводится <style>Днесь</style>» во святая святых как «священное сокровище славы Божией».</p>
                <p>Введение во храм Пресвятой Богородицы совершилось, по Церковному преданию, следующим образом. Родители Девы Марии, праведные Иоаким и Анна, молясь о разрешении неплодства, дали обет, если родится дитя, посвятить его на служение Богу. Когда Пресвятой Деве исполнилось три года, святые родители решили выполнить свое обещание. Собрав родственников и знакомых, одев Пречистую Марию в лучшие одежды, с пением священных песен, с зажженными свечами в руках привели ее в Иерусалимский храм. Там встретил Богоотроковицу первосвященник со множеством священников. В храм вела лестница в пятнадцать высоких ступеней. Младенец Мария, как только Ее поставили на первую ступень, укрепляемая силой Божией, быстро преодолела остальные ступени и взошла на верхнюю. Затем первосвященник Захария, по внушению свыше, ввел Пресвятую Деву в святое святых, куда из всех людей только раз в году входил первосвященник с очистительной жертвенной кровью. Все присутствовавшие в храме дивились необыкновенному событию.</p>
                <p>Праведные Иоаким и Анна, вручив Дитя воле Отца Небесного, возвратились домой.</p>
                <p>Глубокой тайной покрыта земная жизнь Пресвятой Богородицы от младенчества до вознесения на Небо. Сокровенна была и Ее жизнь в Иерусалимском храме. «Если бы кто спросил меня,— говорил блаженный Иероним,— как проводила время юности Пресвятая Дева,— я ответил бы: то известно Самому Богу и Архангелу Гавриилу, неотступному хранителю Ее».</p>
                <p>Но в Церковном предании сохранились сведения, что во время пребывания Пречистой Девы в Иерусалимском храме она воспитывалась в обществе благочестивых дев, прилежно читала Священное Писание, занималась рукоделием, постоянно молилась и возрастала в любви к Богу.</p>
                <p>Каждая душа христианская может находить в храме такое же блаженство, какое находила в нем Пресвятая Дева, введенная в храм Господень с юных лет.</p>
                <p>Грех удаляет нас от Бога и лишает Его благоволения. Но чрез посещение храма мы опять приближаемся к Богу и привлекаем к себе Его Небесную милость. В святых храмах обитает Сам Бог, а вместе с Ним — все Ангелы и святые. Небожители являются защитниками и покровителями нашими. Они своими молитвами помогают нам и испрашивают всё необходимое для жизни и благочестия. Молитвами, чтением или слушанием Слова Божия мы входим в общение с Богом и беседуем с Ним. В особенное, таинственное общение с Иисусом Христом, нашим Искупителем, мы входим чрез совершаемое в храме таинство Причащения. В храмах, особенно во время Богослужений, приносятся молитвы о прощении наших грехов. В храмах примиряемся мы с Богом, приносим раскаяние во грехах и получаем прощение. Как бы ни были тяжки грехи наши, но благодать Божия врачует любую немощь. Из церковной врачебницы никто не выходит без исцеления, если захочет того сам страждущий и будет приносить искреннее покаяние. С отпущением грехов естественно возвращается мир душевный. Здесь одно спасительное слово и одно сердечное сокрушение о грехах может произвести удивительную перемену в человеке и сделать его из грешного праведным.</p>
                <p>Здесь, пред Престолом Всевышнего, наши молитвы соединяются с молитвами святых. Особенной Ходатаицей и Молитвенницей нашей является Пресвятая Богородица. Она с трех лет находилась при храме Божием до того времени, пока не сделалась избранным орудием спасения всего мира. Возлюбившая святой храм, Она с радостью помогает всем, приходящим в него для молитвы.</p>
            </section>
        </section>
        <section>
            <title>
                <p>В 22-й  день</p>
            </title>
            <section>
                <title>
                    <p>Святы́х апо́стол от 70-ти Филимо́на, Архи́ппа и святы́я му́ченицы Апфи́и</p>
                </title>
                <p>
                    <style>Стихи́ры пра́здника, глас 8.</style>
                </p>
                <p>
                    <style>Подо́бен:</style> О, пресла́внаго чудесе́!</p>
                <p>О, пресла́внаго чудесе́!/ предпису́ется ны́не бу́дущее неизрече́нное,/ во о́бразе <style>Днесь</style> ви́димых разумева́емая:/ Свет бо ми́ру Боже́ственный возсия́вши,/ невестоприво́дится ко свято́му хра́му./ Ю́же восхва́лим, я́ко храм Бо́жий пресве́тлый,/ святы́й и светоза́рный,/ Светода́теля Христа́.</p>
                <p>Вои́стинну нача́ток благоприя́тен/ Иоаки́м му́дрый со А́нною принесо́ша/ изво́лившему Боже́ственный плод да́ти им,/ Богоотрокови́цу Де́ву Мари́ю я́ве,/ Е́юже печа́ли отгна́ся долг./ Ю́же воспои́м, благоче́стно веселя́щеся,/ ра́дости бо Хода́таица/ бысть всему́ ми́ру Сия́.</p>
                <p>Гряди́те, та́инственно стеце́мся/ и предначне́м ны́не,/ свеща́ми ве́ры украша́еми,/ Де́вы предше́ствие:/ во храм бо сла́вно вхо́дит Бо́жий,/ обручена́ Христу́, всех Царю́./ Ея́же пра́зднуем кра́сное торжество́,/ Боголе́пно вси учрежда́ющеся/ вхожде́нием Тоя́.</p>
                <p>
                    <style>Святы́м стихи́ры, глас 2.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Розга́ лозы́ жи́зненныя, сла́вный Филимо́не, сый,/ вино́ иска́пал еси́ Боже́ственнаго позна́ния/ су́щим в боле́зни души́;/ и сердца́ возвесели́л еси́ се́тующая ле́сти омраче́нием/ и одержи́мая тьмо́ю идолонеи́стовства./ Те́мже, веселя́щеся, па́мять твою́ Богоза́рную торжеству́ем.</p>
                <p>Град тя Га́зский почита́ет,/ свет позна́ния, блаже́нне, тобо́ю узре́в;/ Колосса́е же Боже́ственное твое́ те́ло,/ я́коже бога́тство иму́ще,/ объе́млют врачева́ния,/ и источа́ющу благода́ть всегда́./ Те́мже, соверша́ющии па́мять твою́,/ сохраня́емся от бед, Филимо́не сла́вне,/ моли́твами твои́ми.</p>
                <p>Ве́рою со Апфи́ею честно́ю/ Архи́ппа, му́драго иера́рха, восхва́лим,/ пою́ще Филимо́на и Они́сима, свяще́нныя Богопропове́дники,/ честны́я учи́тели, лесть многобо́жную искорени́вшия сло́вом/ и насади́вшия всем зна́ние и́стины,/ чту́щим тех благоче́стно па́мять всегда́.</p>
                <p>
                    <style>Сла́ва, и ны́не, глас 1:</style>
                </p>
                <p>Да ра́дуется <style>Днесь</style> Не́бо свы́ше,/ и о́блацы весе́лие да кропя́т/ о зело́ пресла́вных вели́чиих Бо́га на́шего:/ се бо дверь, на восто́ки зря́щая, ро́ждшися/ от непло́дове безпло́дныя по обетова́нию/ и Бо́гу освяще́на бы́вши в жили́ще,/ <style>Днесь</style> в храм я́ко непоро́чное приноше́ние приво́дится./ Да ра́дуе́тся Дави́д, бряца́я в гу́сли:/ приведу́тся, рече́, Царю́ де́вы в след Ея́,/ бли́жния Ея́ приведу́тся внутрь ски́нии Бо́жия,/ внутрь очисти́лища Его́,/ воспита́тися в жили́ще/ пре́жде век от Отца́ нетле́нно ро́ждшагося/ во спасе́ние душ на́ших.</p>
                <p>
                    <style>На стихо́вне стихи́ры, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p><style>Днесь</style> псало́мски собо́р де́вственных,/ свещи́ вже́гше, све́тло предхо́дят/ еди́ней Всенепоро́чней.</p>
                <p>
                    <style>Стих:</style> Приведу́тся Царю́ де́вы в след Ея́,/ и́скренния Ея́ приведу́тся Тебе́.</p>
                <p>Го́ру разу́мную и трапе́зу Боже́ственную,/ мост и ста́мну,/ проро́че, приими́, еди́ну Всенепоро́чную.</p>
                <p>
                    <style>Стих:</style> Приведу́тся в весе́лии и ра́довании,/ введу́тся в храм Царе́в.</p>
                <p>Две́ри святи́лища отве́рз, Заха́рие проро́че,/ приими́ и́стинно Бо́жию Ма́терь/ и Еди́ну Присноде́ву.</p>
                <p>
                    <style>Сла́ва, и ны́не, глас то́йже. Самогла́сен:</style>
                </p>
                <p><style>Днесь</style> в храм приво́дится Всенепоро́чная Де́ва,/ во оби́телище Всецаря́ Бо́га/ и всей жи́зни на́шея Пита́теля./ <style>Днесь</style> Чисте́йшая Святы́я,/ я́ко триле́тствующая Ю́ница,/ во свята́я святы́х вво́дится,/ Той возопии́м, я́ко А́нгел:/ ра́дуйся, Еди́на в жена́х Благослове́нная.</p>
                <p>
                    <style>Тропа́рь апо́столов, глас 3:</style>
                </p>
                <p>Апо́столи святи́и,/ моли́те ми́лостиваго Бо́га,/ да прегреше́ний оставле́ние/ пода́ст ду́шам на́шим.</p>
                <p>
                    <style>Сла́ва, и ны́не, пра́здника.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь</style>
                    <style>пра́здника, два́жды. </style>
                    Сла́ва, апо́столов: и ны́не, пра́здника.</p>
                <p>
                    <style>По 1-м стихосло́вии седа́лен, глас 1.</style>
                </p>
                <p>
                    <style>Подо́бен:</style> Ка́мени запеча́тану:</p>
                <p>Восхвали́те, де́вы, ма́тери, пра́зднуйте,/ лю́дие, славосло́вите, свяще́нницы, благослови́те Пречи́стую Ма́терь Бо́жию,/ пло́тию бо младе́нствующи пре́жде, во храм принесе́ся,/ я́ко храм Бо́жий святе́йший./ Те́мже пра́здник духо́вный соверша́юще,/ воспои́м Ю, я́ко предста́тельницу ро́да челове́ческаго.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>По 2-м стихосло́вии седа́лен, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Дави́де, предъиди́ в храм Бо́жий,/ и, ра́дуяся, приими́ Цари́цу на́шу, и Той возопи́й:/ вни́ди, Госпоже́, в храм Царе́в,/ вни́ди, Е́йже сла́ва покрове́нно разуме́ется./ Из Не́йже хо́щет источи́тися нам всем Свет — Христо́с.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>Кано́н пра́здника со ирмосо́м на 8 и святы́х на 4</style>
                </p>
                <p>
                    <style>Кано́н пра́здника, глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/</emphasis>
                    <emphasis>и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ вхожде́ние.</emphasis>
                </p>
                <p>Прему́дрости, Пречи́стая, Тя сокро́вище ве́мы,/ и благода́ти точа́щую исто́чник приснотеку́щий ра́зума,/ про́сим, Твоя́ ка́пли одожди́, Влады́чице, е́же воспева́ти Тя при́сно.</p>
                <p>Превы́шши, Пречи́стая, Небе́с бы́вши,/ храм и пала́та, в храм Бо́жий возложи́лася еси́/ Тому́ угото́ватися в Боже́ственное жили́ще прише́ствия Его́.</p>
                <p>Свет возсия́вши Богоро́дица благода́ти,/ вся просвети́ и совокупи́ пресве́тлое Ея́ украси́ти торжество́ пе́сньми;/ прииди́те, к Ней стеце́мся.</p>
                <p>Дверь сла́вная, по́мыслы непроходи́мая,/ две́ри отве́рзши хра́ма Бо́жия, ны́не повелева́ет нам, совше́дшим,/ Боже́ственных Ея́ чуде́с наслади́тися.</p>
                <p>
                    <style>Кано́н святы́х, его́же краегране́сие: </style>Христа́ лю́бяща, просла́влю тя, Филимо́не. 
                    <style>Творе́ние Ио́сифово. Глас 2.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Гряди́те, лю́дие,/ пои́м песнь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
                    <emphasis/>
                </p>
                <p>Ликоходя́ ра́достно Небе́сная, священноде́лателю, селе́ния,/ благода́ть пода́ждь ми, святу́ю твою́ па́мять Боже́ственно воспева́ющему:/ ты бо просла́вился еси́.</p>
                <p>Струя́ми тво́их слове́с сердца́ напои́в,/ де́лати Небе́сная, блаже́нне, разуме́ния пригото́вал еси́ ве́рою,/ апо́столе Филимо́не, досточу́дне.</p>
                <p>Священноде́йствуя свяще́нное Ева́нгелие,/ сия́нии Ду́ха ду́ши просвети́л еси́,/ изба́вив от тьмы идолонеи́стовства, му́дре апо́столе.</p>
                <p>
                    <style>Богоро́дичен:</style> Тя проро́ков дре́вле Боже́ственное собра́ние/ многови́дными, Чи́стая, о́бразы издале́ча проначерта́,/ и́стинно еди́ну Влады́ку поро́ждшую.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия, духо́вно утверди́,/ в честне́м вхожде́нии Твое́м/ венце́в сла́вы сподо́би.</emphasis>
                    <emphasis/>
                </p>
                <p>Невестокраси́тель <style>Днесь</style> яви́ся кра́сный Де́вы храм и черто́г,/ прие́мь одушевле́нный черто́г Бо́жий,/ Чи́стую и Непоро́чную и светле́йшую всея́ тва́ри.</p>
                <p>Дави́д, предначина́я ликова́ние, игра́ет и ликовству́ет с на́ми/ и Цари́цу зове́т Тя, укра́шену, Пречи́стая,/ предстоя́щу, Всечи́стая, в Хра́ме Царю́ и Бо́гу.</p>
                <p>Из нея́же преступле́ние произы́де дре́вле ро́ду челове́ческому,/ из Тоя́ исправле́ние и нетле́ние процвете́,/ Богоро́дица <style>Днесь</style> приводи́ма в дом Бо́жий.</p>
                <p>Игра́ют А́нгельская во́инства и всех челове́к мно́жество,/ и пред лице́м, Пречи́стая, предтеку́т Твои́м <style>Днесь</style> свещено́сицы, зову́ще:/ вели́чествия Твоя́ в дому́ Бо́жии.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Утверди́ нас в Тебе́, Го́споди,/ Дре́вом умерщве́й грех,/ и страх Твой всади́/ в сердца́ нас, пою́щих Тя.</emphasis>
                    <emphasis/>
                </p>
                <p>Стра́сти Христо́вы и воста́ние пропове́дуя,/ воздви́гнул еси́ я́ко от гро́ба неве́рия и ме́ртвости челове́ки, Филимо́не, достосла́вне.</p>
                <p>Они́сима Боже́ственнаго и Филимо́на,/ Апфи́ю и Архи́ппа, зве́зды, просвеща́ющия концы́,/ свяще́нными песнопе́ньми восхва́лим.</p>
                <p>Ума́ зри́тельное очи́стивше,/ Боже́ственнаго получи́сте Боговиде́ния/ и сердца́ возврати́сте заблу́ждшая к зна́нию, свяще́ннейшии.</p>
                <p>
                    <style>Богоро́дичен:</style> Я́вльшися, Чи́стая и Всенетле́нная,/ прия́ла еси́ во утро́бе Бо́га Сло́ва,/ очи́стившаго естество́ на́ше, оскве́рншееся, Де́во, грехопаде́нием.</p>
                <p>
                    <style>Конда́к апо́столов, глас 2.</style>
                </p>
                <p>
                    <style>Подо́бен:</style> Вы́шних ища́:</p>
                <p>Я́ко зве́зды всесве́тлыя, просвеща́ющия концы́,/ апо́столы Христовы́ восхва́лим, Филимо́на сла́внаго, и Архи́ппа свяще́ннаго,/ и Они́сима, и Ма́рка, и Аполло́са, с ни́миже и Апфи́ю всему́друю, вопию́ще:/ моли́те непреста́нно о все́х на́с.</p>
                <p>
                    <style>Та́же седа́лен, глас 8.</style>
                </p>
                <p>Ра́лом сло́ва доброде́лая олядене́вшая сердца́, священноде́телю,/ Боже́ственное позна́ние де́лати пригото́вал еси́/ и, низложи́в и́дольския хра́мы, созда́л еси́ це́ркви, блаже́нне, в сла́ву Созда́теля твоего́./ Те́мже, соше́дшеся, святу́ю тво́ю па́мять, Филимо́не, сла́вим, священнопросвеща́еми, и согла́сно вопие́м ти:/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, пра́здника, глас то́йже.</style>
                </p>
                <p>
                    <style>Подо́бен:</style> Повеле́нное та́йно:</p>
                <p>Да ра́дуется Дави́д песнопи́сец,/ и да ликовству́ет Иоаки́м со А́нною,/ я́ко плод святы́й из них произы́де, Мари́я светоно́сная, Боже́ственная свеща́,/ и ра́дуется, входя́щи в храм;/ Ю́же и зря, благослови́ Варахи́ин сын и, ра́дуяся, взыва́ше:/ ра́дуйся, чу́до всеми́рное.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Неизсле́дный Бо́жий сове́т,/ е́же от Де́вы воплоще́ния,/ Тебе́, Вы́шняго, проро́к Аввакум, усмотря́я, зовя́ше:/ сла́ва си́ле Твое́й, Го́споди.</emphasis>
                    <emphasis/>
                </p>
                <p>Дверь непрохо́дную, Бо́жий дом прие́мля <style>Днесь</style>,/ преста́ти сотвори́ вся́кой слу́жбе зако́нной,/ я́ко и́стинно яви́ся, зовы́й, су́щим на земли́ И́стина.</p>
                <p>Гора́ присе́нная, ю́же прови́де дре́вле Авваку́м,/ предпропове́да внутрь вмести́вшуюся в нехо́дных хра́ма,/ доброде́тели процве́тши, и покрывае́т концы́.</p>
                <p>Ви́девши пресла́вная вся земля́, стра́нныя же и ди́вныя ве́щи,/ ка́ко Де́ва, от А́нгела пи́щу прие́млющи, о́бразы строе́ния но́сит.</p>
                <p>Храм, и пала́та, и Не́бо одушевле́нное я́вльшися, Богоневе́сто Царе́ва,/ в храм зако́нный приводи́ма <style>Днесь</style>, Тому́ соблюда́ема, Пречи́стая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Пою́ Тя, слу́хом бо, Го́споди,/ услы́шах и ужасо́хся,/ до мене́ бо и́деши, мене́ ища́, заблу́ждшаго,/ тем мно́гое Твое́ снизхожде́ние,/ е́же на мя, прославля́ю, Многоми́лостиве.</emphasis>
                    <emphasis/>
                </p>
                <p>Ве́трилом креста́ вперя́емь,/ преплы́л еси́ небу́рно лю́тую пучи́ну искуше́ний жития́, блаже́нне,/ мно́гия упра́вив пла́вающия к спасе́ния приста́нищу Боже́ственною благода́тию.</p>
                <p>Свети́ла светоза́рная предлага́ет Боже́ственный град Колосса́йский:/ свяще́ннаго Архи́ппа, Филимо́на же и Апфи́ю я́ве/ и Они́сима сла́внаго, просвеща́ющия ми́ра концы́.</p>
                <p>Боже́ственная река́ воскипе́ в се́рдце твое́м, Богоглаго́ливе,/ и ре́ки уста́ви, и тече́ния безбо́жия,/ ду́ши же, иста́явшия зно́ем неве́дения, напои́ благода́тию, сла́вне.</p>
                <p>
                    <style>Богоро́дичен:</style> Пою́ Тя и́стинно, Всепе́тая,/ препе́таго Бо́га Сло́ва преесте́ственно роди́вшую,/ и молю́ся смире́нныя моея́ души́ исцели́ти неду́ги,/ я́ко блага́ су́щи, Богоневе́стная.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ в честне́м вхожде́нии Твое́м:/ Ты бо, Неискусобра́чная Де́во,/ внутрь вошла́ еси́ в храм Бо́жий,/ я́коже чисте́йший храм,/ всем воспева́ющим Тя/ мир подава́ющая.</emphasis>
                    <emphasis/>
                </p>
                <p>Свяще́ние сла́вное и свяще́нное возложе́ние,/ <style>Днесь</style> Пречи́стая Де́ва, возложи́вшися в храм Бо́жий,/ Всецарю́ на́шему Бо́гу еди́ному в жили́ще соблюда́ется, я́ко весть Сам.</p>
                <p>Добро́ту, Пречи́стая, души́ Твоея́ зря не́когда, ве́рою Заха́рия возопи́:/ Ты еси́ избавле́ние,/ Ты еси́ всех ра́дость,/ Ты еси́ воззва́ние на́ше, Е́юже Невме́стный вмеще́н мне яви́тся.</p>
                <p>О, па́че ума́ чуде́с Твои́х, Всечи́стая!/ Стра́нное Твое́ рождество́ есть, стра́нен о́браз возраще́ния Твоего́,/ стра́нна и пресла́вна Твоя́, Богоневе́сто, вся и челове́ки несказа́нна.</p>
                <p>Све́щник многосве́тлый су́щи, Богоневе́сто,/ <style>Днесь</style> возсия́ла еси́ в дому́ Госпо́дни/ и озаря́еши ны честны́ми дарова́нии, Чи́стая, чуде́с Твои́х, Богоро́дице Всепе́тая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Све́та Пода́телю и веко́в тво́рче, Го́споди,/ во све́те Твои́х повеле́ний наста́ви нас,/ ра́зве бо Тебе́, ино́го бо́га не зна́ем.</emphasis>
                    <emphasis/>
                </p>
                <p>Неду́гующия ви́дя острупле́нием злых, сла́вне,/ и де́тельным твои́м сло́вом исцели́л еси́, Филимо́не, иногда́,/ идолонеи́стовством лю́те бе́дствующия.</p>
                <p>Спаси́тельныя пути́ заблу́ждшим лю́те показа́л еси́,/ я́ко неле́стный путево́ждь, Филимо́не,/ еди́н путь Христа́ возлюби́ти ди́вно путево́дствил еси́.</p>
                <p>Пое́т све́тлый пра́здник Колосса́йская честна́я <style>Днесь</style> ра́достно Христо́ва Це́рковь,/ Боже́ственнаго Архи́ппа и Богоглаго́ливаго чту́ще Филимо́на.</p>
                <p>
                    <style>Богоро́дичен:</style> Влады́чице, спаси́ ны, обурева́емыя лю́тым волне́нием искуше́ний,/ и некро́тких ва́рварских нахожде́ний, и де́монских лю́тых наве́тов.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
                    <emphasis/>
                </p>
                <p>Вся́ческая нося́й глаго́лом, моли́тву пра́ведных услы́ша,/ те́мже непло́дныя разреши́л еси́ неду́г я́ко Благоутро́бен,/ ра́дости Вино́вную сим дарова́.</p>
                <p>Сказа́ти хотя́ Госпо́дь язы́ком Свое́ спасе́ние,/ Неискусобра́чную ны́не от челове́к прия́т,/ примире́ния зна́мение и обновле́ния.</p>
                <p>Я́ко дом су́щи благода́ти, в не́мже сокро́вища лежа́т/ неизрече́ннаго Бо́жия строе́ния, Всечи́стая,/ в хра́ме причасти́лася еси́ нетле́нныя сла́дости.</p>
                <p>Диади́му Тя Ца́рскую прие́м храм, Богоневе́сто,/ просвеща́шеся и подступа́ше лу́чшим,/ предрече́нных зря на Тебе́ сбытие́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну,/ от тли, Бо́же, мя возведи́.</emphasis>
                    <emphasis/>
                </p>
                <p>Не́бо яви́лся еси́, всем веща́я сла́ву спаси́тельную тебе́ Просла́вльшаго/ и ученико́м Сочета́вшаго седмодеся́тным, му́чениче всебога́те.</p>
                <p>Устрани́вся оте́чества, стра́нным твои́м сло́вом устрани́вшияся Бо́га улови́л еси́/ и Сио́на жи́тели, иера́рше Филимо́не, показа́л еси́.</p>
                <p>Доброде́тельми свяще́нными сия́ющи и све́тло Бо́гу угожда́ющи,/ к Небесе́м востекла́ еси́, и со А́нгелы, Апфи́я, лику́ющи.</p>
                <p>
                    <style>Богоро́дичен:</style> Воплоща́ется Сло́во во чре́ве Твое́м и за благоутро́бие познава́ется Челове́к,/ да Бо́га челове́ка соде́лает, Отрокови́це Всенепоро́чная.</p>
                <p>
                    <style>Конда́к, глас 4.</style>
                </p>
                <p>
                    <style>Подо́бен:</style> Вознесы́йся:</p>
                <p>Пречи́стый храм Спа́сов,/ многоце́нный черто́г и Де́ва,/ свяще́нное сокро́вище сла́вы Бо́жия,/ <style>Днесь</style> вво́дится в дом Госпо́день,/ благода́ть совводя́щи,/ я́же в Ду́се Боже́ственном,/ Ю́же воспева́ют А́нгели Бо́жии:/ Сия́ есть селе́ние Небе́сное.</p>
                <p>
                    <style>И́кос:</style>
                </p>
                <p>Неизрече́нных Бо́жиих и Боже́ственных та́ин зря,/ в Де́ве благода́ть явля́емую и исполня́ему я́вственно,/ ра́дуюся, и о́браз разуме́ти недоуме́юся стра́нный и неизрече́нный:/ ка́ко избра́нная Чи́стая еди́на/ яви́ся па́че всея́ тва́ри ви́димыя и разумева́емыя?/ те́мже, восхвали́ти хотя́ Сию́,/ удивля́юся зело́ умо́м, же и сло́вом/ оба́че дерза́я, пропове́даю и велича́ю:/ Сия́ есть селе́ние Небе́сное.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии/ па́че Созда́вшаго:/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
                    <emphasis/>
                </p>
                <p>Се <style>Днесь</style> возсия́ конце́м весна́ ра́достная,/ просвеща́ющи на́ша ду́ши, и помышле́ния, и ум благода́тию,/ торжество́м Богоро́дицы <style>Днесь</style> та́инственно да учреди́мся.</p>
                <p>Да дароно́сят <style>Днесь</style> вся́ческая Цари́це и Ма́тери Бо́жии/ Не́бо и земля́, и А́нгелов чи́ни, и челове́ков мно́жество/ и да вопию́т:/ во храм вво́дится Ра́дость и Избавле́ние.</p>
                <p>Писа́ние мимотече́, и оскуде́ зако́н, я́коже сень,/ и благода́ти лучи́ возсия́ша/ в храм Бо́жий вше́дшей Тебе́, Де́во Ма́ти Чи́стая,/ в нем благослове́нная.</p>
                <p>Повине́ся Рождеству́ Твоему́, Всечи́стая, я́ко Творцу́ и Бо́гу/ Не́бо, и земля́, и преиспо́дняя,/ и всяк язы́к земны́х испове́дает,/ я́ко Госпо́дь яви́ся, Спас душ на́ших.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>О́бразу злато́му, на по́ле Деи́ре</emphasis>
                    <emphasis>служи́му,/ трие́ Твои́ о́троцы небрего́ша безбо́жнаго веле́ния;/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.</emphasis>
                </p>
                <p>Кра́сны твоя́, Филимо́не, бы́вше честны́я ноги,/ стези́ кро́тко ше́ствующия Ева́нгелия,/ и всем ра́тным мир свяще́нный возвеща́ющия,/ и де́монская стремле́ния запина́ющия.</p>
                <p>Твои́х слове́с све́том Га́зян глубо́кая тьма прогна́ся,/ священноде́латель я́ко свяще́ннейший в сих был еси́ изя́щнейший,/ вся упа́с и научи́в пе́ти, апо́столе:/ благослове́н Бог оте́ц на́ших.</p>
                <p>В пе́рвых твои́х приобщи́ся до́брых Га́зский град:/ того́ бо яви́лся еси́ первопресто́льник и иера́рх спаси́тельный,/ я́ко священновеща́тель, Филимо́не, вопи́ти повелева́я:/ благослове́н Бог оте́ц на́ших.</p>
                <p>Возлюби́в Христа́, возлюби́вшаго земны́я за благоутро́бие,/ любо́вию врага́ ненави́димыя су́ща,/ люби́мичи соде́ял еси́, Филимо́не, Бо́га воспева́ющия:/ благослове́н Бог оте́ц на́ших.</p>
                <p>
                    <style>Богоро́дичен:</style> Кре́пость смире́нных и све́щник све́тлый,/ Боже́ственная трапе́за, гора́ и дверь непрохо́дная,/ престо́л Бо́жий и пала́та,/ жезл же Ааро́нов и ста́мна златоза́рна су́щи,/ Христа́, Ма́нну жи́зни, Де́во, нося́щи.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Слы́ши, Отрокови́це, Де́во Чи́стая,/ да рече́т у́бо Гаврии́л Сове́т Вы́шняго, дре́вний, и́стинный:/ бу́ди к прия́тию гото́ва Бо́жию,/ Тобо́ю бо Невмести́мый с челове́ки поживе́./ Тем и ра́дуяся, вопию́:/ благослови́те, вся дела́ Госпо́дня, Го́спода.</emphasis>
                    <emphasis/>
                </p>
                <p>Пречи́стый храм в дом Бо́жий приводя́щи,/ А́нна иногда́, вопию́щи, с ве́рою рече́ свяще́ннику:/ Ча́до, от Бо́га да́нное мне, прии́м, ны́не введи́ во храм Зижди́теля твоего́/ и, ра́дуяся, пой Ему́:/ благослови́те, вся дела́ Госпо́дня, Го́спода.</p>
                <p>Рече́, ви́дев, А́нне иногда́ Ду́хом Заха́рия:/ жи́зни Ма́терь вво́диши и́стинную,/ Ю́же све́тло проро́цы Бо́жии Богоро́дицу пропове́даша,/ и ка́ко храм вмести́т Ю?/ Тем, чудя́ся, вопию́:/ благослови́те, вся дела́ Госпо́дня, Го́спода.</p>
                <p>Раба́ Бо́жия бых аз, отвеща́ А́нна ему́, призыва́ющи сего́ ве́рою и моли́твою/ прия́ти мое́я боле́зни плод, по прия́тии же рожде́нную привести́ Да́вшему Ю./ Тем, зовя́, вопию́:/ благослови́те, вся дела́ Госпо́дня, Го́спода.</p>
                <p>Зако́нное вои́стинну де́ло есть, свяще́нник рече́ ей,/ стра́нну же весьма́ вещь поразумева́ю,/ зря приводи́мую в дом Бо́жий,/ пресла́вно превосходя́щую свята́я благода́тию./ Тем и ра́дуяся, вопию́:/ благослови́те, вся дела́ Госпо́дня, Го́спода.</p>
                <p>Возмога́ю, рече́ А́нна ему́, зна́ющи я́же глаго́леши,/ разуме́еши бо сия́ Ду́хом Бо́жиим, я́сно я́же Де́вы пропове́дал еси́./ Приими́ у́бо Пречи́стую в храм Созда́теля твоего́/ и, ра́дуяся, пой Ему́:/ благослови́те, вся дела́ Госпо́дня, Го́спода.</p>
                <p>Светоно́сна нам возжже́ся Свеща́, возопи́ свяще́нник, ра́дость велича́йшую светя́щи во хра́ме./ Ду́ши проро́ческия да сра́дуются мне, я́ко пресла́вная зря́ще, соверша́емая в дому́ Бо́жии,/ и да пою́т при́сно: благослови́те, вся дела́ Госпо́дня, Го́спода.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>В пещь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га/ по́йте дела́ я́ко Го́спода,/ и превозноси́те во вся ве́ки.</emphasis>
                    <emphasis/>
                </p>
                <p>Сло́во, я́ко свети́льник све́тлый возжже́н, в твое́м се́рдце нося́,/ пре́жде угаше́нныя и во тьме мно́зей лежа́щия неве́дения, сла́вне,/ к Богозна́ния воздви́гл еси́ дню.</p>
                <p>Свяще́нное твое́ к Бо́гу изше́ствие/ свяще́нными возвели́чися провожде́ньми апо́столов и безпло́тных умо́в,/ и́хже име́л еси́ на земли́ житие́,/ я́ко священнотаи́нник, Филимо́не Богоглаго́ливе.</p>
                <p>Ми́ро сладково́нное я́ве иска́пав свяще́нных чуде́с, блаже́нне,/ облагово́нил еси́ смы́слы и помышле́ния благочести́вым/ и стра́сти злосмра́дныя отгна́л еси́ превознося́щих Христа́, му́дре Филимо́не.</p>
                <p>Я́коже зве́зды све́тлыя тве́рди, Це́ркве при́сно сия́юще,/ ку́пно Архи́пп чу́дный, Апфи́я, Филимо́н и Они́сим помышле́ния на́ша просвеща́ют.</p>
                <p>
                    <style>Богоро́дичен:</style> Нов рай нам чре́во Твое́ и́стинно, Чи́стая, яви́ся,/ жи́зни Дре́во возраща́я/ и уме́ршия плодо́м Дре́ва па́ки в рай, оживотвори́вши, введе́, Богоро́дице.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Я́ко одушевле́нному Бо́жию киво́ту,/ да ника́коже ко́снется рука́ скве́рных,/ устне́ же ве́рных Богоро́дице немо́лчно,/ глас А́нгела воспева́юще,/ с ра́достию да вопию́т:/ и́стинно вы́шши всех еси́, Де́во Чи́стая.</emphasis>
                    <emphasis/>
                </p>
                <p>Я́ко пресве́тлую, Богоро́дице Чи́стая, душе́вныя чистоты́ иму́щи добро́ту,/ благода́тию же Бо́жиею исполня́ема с Небесе́,/ Све́том присносу́щным просвеща́еши всегда́ с весе́лием вопию́щия:/ и́стинно вы́шши всех еси́, Де́во Чи́стая.</p>
                <p>Прелета́ет, Богоро́дице Чи́стая, чу́до Твое́ си́лу слове́с:/ те́ло бо в Тебе́ поразумева́ю/ па́че сло́ва, тече́ния грехо́внаго не прия́тно./ Те́мже благода́рственно вопию́ Ти:/ и́стинно вы́шши всех еси́, Де́во Чи́стая.</p>
                <p>Пресла́вно прообразова́ше, Чи́стая, зако́н Тя ски́нию и Боже́ственную ста́мну,/ стра́нен киво́т, и катапета́сму, и жезл, храм неразруши́мый и дверь Бо́жию./ Те́мже науча́ют Тебе́ зва́ти:/ и́стинно вы́шши всех еси́, Де́во Чи́стая.</p>
                <p>Песнопоя́ Тебе́, провозглаша́ше Дави́д, глаго́ля Тя Дщерь Царе́ву,/ красото́ю доброде́телей одесну́ю предстоя́щую Бо́га, ви́дев Тя упещре́нну./ Те́мже, проро́чествуя, вопия́ше:/ и́стинно вы́шши всех еси́, Де́во Чи́стая.</p>
                <p>Богоприя́тну предзря́, Соломо́н пропове́да Тя Одр Царе́в,/ живы́й Исто́чник запеча́тствован,/ из Него́же нему́тная нам произы́де Вода́,/ ве́рою вопию́щим: и́стинно вы́шши всех еси́, Де́во Чи́стая.</p>
                <p>Подае́ши дарова́ний Твою́ тишину́,/ Богоро́дице, души́ мое́й,/ точа́щи жизнь Тебе́ чту́щим по до́лгу,/ Сама́ защища́ющи, и покрыва́ющи, и соблюда́ющи вопи́ти Тебе́:/ и́стинно вы́шши всех еси́, Де́во Чи́стая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>От Бо́га Бо́га Сло́ва,/ неизрече́нною му́дростию/ прише́дшаго обнови́ти Ада́ма,/ я́дию в тле́ние па́дшаго лю́те,/ от Святы́я Де́вы неизрече́нно Воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
                    <emphasis/>
                </p>
                <p>Со свяще́ннейшим ли́ком свяще́нных апо́стол/ подо́бно жи́тельствуеши на небесе́х, Боже́ственным прича́стием обожа́емь,/ и све́том сия́я неизрече́нным, и ра́достию духо́вною, Филимо́не, при́сно исполня́емь.</p>
                <p>Я́ко чу́дный твой нрав, я́ко добро́ и красно́ житие́ твое́,/ я́ко пресла́вно и успе́ние твое́, блаже́нне апо́столе,/ я́ко све́тлый день, в не́мже оста́вив, я́же на земли́,/ на Небе́сныя круги́ возше́л еси́, веселя́ся.</p>
                <p><style>Днесь</style> весели́тся вся Христо́ва Це́рковь,/ пра́зднственную ра́дость духо́вно соста́вльши в па́мяти твое́й,/ Ю́же непоколе́блену спаси́ твои́ми к Спа́су и Бо́гу благоприя́тными моли́твами, Филимо́не свяще́ннейше.</p>
                <p>Ра́ка моще́й твои́х врачева́ний ка́пли источа́ет приходя́щим свяще́нно,/ блаже́нне Филимо́не апо́столе,/ неду́ги уставля́ет и всех ду́ши освяща́ет, Боже́ственную твою́ па́мять пра́зднующих всегда́.</p>
                <p>
                    <style>Богоро́дичен:</style> Но́сиши Нося́щаго вся и пита́еши Пита́ющаго,/ о́браз Рождества́ ника́коже ве́дящи, Всенепоро́чная,/ па́че ума́ Твое́ чу́до, А́нгелы ужаса́ющее и челове́ки,/ ве́дущия Тя еди́ну Де́ву Богома́терь.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Жены́, услы́шите:</p>
                <p>Ю́же дре́вле предвозвести́ проро́ческое сосло́вие,/ ста́мну, и жезл, и скрижа́ль, и несеко́мую го́ру,/ Мари́ю Богоотрокови́цу ве́рно да восхва́лим:/ <style>Днесь</style> бо вво́дится во свята́я святы́х воспита́тися Го́сподеви.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>На стихо́вне стихи́ры, глас 6.</style>
                </p>
                <p>
                    <style>Подо́бен:</style> Тридне́вен:</p>
                <p>Де́вы, сликовству́йте,/ отрокови́цы, взыгра́йте, свещи́ нося́ще,/ воспо́йте све́тло еди́ну Богоро́дицу Чи́стую, Пресвяту́ю/ и небе́сная воспо́йте.</p>
                <p>
                    <style>Стих:</style> Приведу́тся Царю́ де́вы в след Ея́,/ и́скренния Ея́ приведу́тся Тебе́.</p>
                <p>А́нгеловою Тя руко́ю, Де́во,/ пи́щею всех Творе́ц,/ Сын Твой, пита́ет, Влады́чице Чи́стая,/ святы́х во свята́я,/ явля́я Твое́ ми́ру/ вели́чествие пребо́льшее.</p>
                <p>
                    <style>Стих:</style> Приведу́тся в весе́лии и ра́довании,/ введу́тся в храм Царе́в.</p>
                <p>Святы́х пресвята́я Де́во Богоневе́сто,/ ро́ждшая Влады́ку всех,/ еди́наго от Тро́ицы,/ Того́ моли́/ всех воспева́ющих Тя/ изба́вити от бед.</p>
                <p>
                    <style>Сла́ва, и ны́не, глас 4:</style>
                </p>
                <p><style>Днесь</style> Боговмести́мый Храм, Богоро́дица,/ в храм Госпо́день приво́дится,/ и Заха́рия Сию́ прие́млет./ <style>Днесь</style> свята́я святы́х ра́дуются,/ и лик А́нгельский та́инственно торжеству́ет./ С ни́миже и мы, пра́зднующе <style>Днесь</style>, с Гаврии́лом возопии́м:/ ра́дуйся, Благода́тная, Госпо́дь с Тобо́ю,/ име́яй ве́лию ми́лость.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны пра́здника, песнь 1-я, на 6. Проки́мен, глас 8: </style>Во всю зе́млю изы́де веща́ние их/ и в концы́ вселе́нныя глаго́лы их. 
                    <style>Стих:</style> 
                    Небеса́ пове́дают сла́ву Бо́жию: 
                    <style>Апо́стол к Филимо́ну, по́сле 302-го зача́ла: </style>
                    Па́вел, ю́зник Иису́с Христо́в: Аллилу́ия, 
                    <style>глас 1: </style>
                    Испове́дят Небеса́ чудеса́ Твоя́, Го́споди. 
                    <style>Стих:</style> 
                    Бог прославля́емь в сове́те святы́х. 
                    <style>Ева́нгелие от Луки́, зача́ло 50. Прича́стен: </style>
                    Во всю зе́млю изы́де веща́ние их:</p>
                <p>
                    <strong>
                        <style>Святой апостол Филимон и его супруга святая Апфия</style>
                    </strong>жили в городе Колоссы во Фригии. По принятии Крещения от святого апостола Павла они посвятили себя служению больным и обездоленным и обратили дом свой в дом молитвы, где собирались все верующие во Христа колоссяне для совершения Богослужения.</p>
                <p>Апостол Филимон был поставлен епископом города Газы и проповедовал Слово Божие по всей Фригии. Святой апостол Павел окормлял его. К нему направил первоверховный апостол свое полное любви Послание, в котором посылает благословение «Филимону возлюбленному и сотруднику нашему, и Апфии, сестре возлюбленной, и Архиппу, сподвижнику нашему, и их домашней церкви» (
                    <strong><a xlink:href="https://azbyka.ru/biblia/?Phlm.1:1-3&amp;c~r&amp;rus">Флм. 1:1-3</a></strong>
                    ). Онисим, о котором идет речь в Послании,— бывший раб Филимона, апостол от 70-ти (память 15 февраля). В гонение Нерона (54―66) святые Филимон и Апфия, а также живший в Колоссах святой апостол Архипп приняли мученическую кончину. Во время языческого праздника разъяренная толпа ворвалась в христианский храм, когда там совершалось Богослужение. Все в страхе разбежались, остались только святые Филимон, Архипп и Апфия. Их схватили и повели к градоначальнику. Святого Архиппа озверевшая толпа избила и изрезала ножами, и по дороге на суд он скончался. Святые Филимон и Апфия, по приговору правителя, были побиты камнями.</p>
            </section>
            <section>
                <title>
                    <p>
                        <style>В то́йже день</style> Свята́го благове́рнаго вели́каго кня́зя Михаи́ла Яросла́вича Тверска́го</p>
                </title>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>Блаже́н муж: 
                    <style>На </style>
                    Го́споди, воззва́х: 
                    <style>стихи́ры, глас 2.</style></p>
                <p><style>Подо́бен:</style> Ки́ими похва́льными венцы́:</p>
                <p>Ки́ими похва́льными венцы́/ увязе́м честну́ю главу́ твою́/ и всече́стное те́ло твое́ и Богоизбра́нное?/ прии́мша заколе́ние непра́ведное,/ в чистоте́ воспита́нное житие́/ и целому́дрое изво́лил еси́,/ нетле́ннаго жития́ мужеу́мным смы́слом/ вра́жию держа́ву разруши́л еси́/ и Бо́жиим посо́бием,/ подая́ нам ве́лию ми́лость.</p>
                <p>Ки́ими пе́сненными похвала́ми/ соста́вим пра́здник че́стен Богому́драго Михаи́ла?/ и́же Христа́ ра́ди оста́ви тле́нную сла́ву земну́ю/ и сосу́д че́стен яви́ся Свята́го Ду́ха./ Звезда́ светоно́сная возсия́ в Росси́и,/ озаря́ющая вся концы́,/ и я́ко же́ртва непоро́чна принесе́ся Христу́:/ Ему́же приле́жно мо́лится/ дарова́ти нам мир и ве́лию ми́лость.</p>
                <p>Ки́ими пе́ния пе́сньми тебе́, Михаи́ле, возвели́чим?/ его́же Христо́с, па́че естества́ возвели́чив,/ и непобеди́ма во бране́х показа́,/ светоза́рное твое́ лице́ просвеща́емо па́че со́лнца,/ и, в Бо́жию си́лу оболче́н,/ Его́же уче́нию после́довал еси́,/ беззако́нным плоть твою́ пре́дал еси́/ и претерпе́л еси́ ле́стныя гне́вы/ за любо́вь Созда́вшаго тя.</p>
                <p>
                    <style>А́ще несть литии́, и́ны стихи́ры, глас 8.</style>
                </p>
                <p>
                    <style>Подо́бен:</style> О, пресла́внаго чудесе́!</p>
                <p>Я́ко вои́стинну Боже́ственная и честна́я,/ возсия́вши па́мять твоя́ Росси́йским страна́м <style>Днесь</style>,/ сла́вный Михаи́ле, ца́рскаго ко́рене свята́я о́трасль,/ Христа́ возлюби́в,/ Его́же ра́ди непра́ведное заколе́ние претерпе́л еси́./ Тем моли́, блаже́нне,/ дарова́ти ду́шам на́шим очище́ние согреше́ний,/ мир и ве́лию ми́лость.</p>
                <p>Ра́дуются челове́цы ра́достию <style>Днесь</style>,/ и да пое́т, лику́ющи, Боже́ственными пе́сньми Це́рковь Христо́ва,/ хва́лящи блаже́ннаго кня́зя же и му́ченика,/ Христа́ бо ра́ди, я́ко преходя́щее, ца́рство земно́е возненави́девша,/ Го́спода Спа́са от души́ возлюби́вша/ и непра́ведно уби́йство претерпе́вша, ника́коже проти́вящася закала́ющему,/ и мо́лится спасти́ся ду́шам на́шим.</p>
                <p>В Небе́сныя оби́тели, я́ко на колесни́це, возше́л еси́,/ твое́ю кро́вию очервлени́в одея́ние,/ я́ко а́гнец, непра́ведно заколе́ние прия́л еси́ от врага́ Кавгады́я,/ зле живо́т свой испрове́ргшаго./ Соблюди́ град сей и це́рковь твою́ от вра́жия нападе́ния,/ благочестна́я ле́торасле,/ блаже́нный Михаи́ле, му́чениче преслову́щий,/ те́плый засту́пниче Росси́йския земли́/ и всем страна́м утвержде́ние./ Но мо́лим тя, моли́ся, свя́те,/ без вре́да сохрани́ти Оте́чество твое́/ и спасти́ся ду́шам на́шим.</p>
                <p>
                    <style>Сла́ва, глас 6:</style>
                </p>
                <p>Возсия́ <style>Днесь</style>, я́ко со́лнце, страстоте́рпца па́мять,/ ве́рныя созыва́ющи на весе́лие та́йно./ Хвала́ми, я́ко цве́ты кра́сными,/ венцы́ спле́тше златоза́рны,/ к честне́й его́ главе́ принесе́м, глаго́люще:/ ра́дуйся, све́тлая звездо́ мы́сленныя тве́рди/ и те́плый засту́пниче гра́ду на́шему;/ ра́дуйся, поспе́шниче су́щим в бе́дах и тве́рдое огражде́ние к тебе́ притека́ющим;/ ра́дуйся, побе́ды соверши́в по́двиг и вене́ц прии́м от Христа́ Бо́га./ Его́же моли́ приле́жно, преблаже́нне Михаи́ле,/ наро́ду на́шему мир и здра́вие пода́ти/ и на проти́вныя побе́ду,/ и град твой невреди́м сохрани́ти моли́твами твои́ми,/ и спасти́ся ду́шам на́шим.</p>
                <p>
                    <style>И ны́не, пра́здника, глас 6:</style>
                </p>
                <p><style>Днесь</style> собо́ры ве́рных, соше́дшеся:</p>
                <p>
                    <style>Вход. Проки́мен дне. И чте́ния.</style>
                </p>
                <p>Проро́чества Иса́йина чте́ние 
                    <style>(глава́ 43):</style></p>
                <p>Та́ко глаго́лет Госпо́дь:/ вси язы́цы собра́шася вку́пе,/ и соберу́тся кня́зи от них./ Кто возвести́т сия́ в них?/ или́ я́же от нача́ла, кто слы́шана сотвори́т вам?/ да приведу́т свиде́тели своя́, и оправдя́тся,/ и да услы́шат, и да реку́т и́стину./ Бу́дите Ми свиде́тели,/ и Аз Свиде́тель,— глаго́лет Госпо́дь Бог,—/ и о́трок, Его́же избра́х./ Да позна́ете, и ве́руете Ми, и разуме́ете, я́ко Аз есмь:/ пре́жде Мене́ не бысть ин бог и по Мне не бу́дет,/ Аз есмь Бог, и несть, ра́зве Мене́, спаса́яй./ Аз возвести́х и спасо́х, уничижи́х и не бе в вас чу́ждий./ Вы Мне свиде́тели, и Аз Госпо́дь Бог,/ и еще́ от нача́ла Аз есмь,/ и несть от рук Мои́х избавля́яй./ Сотворю́, и кто отврати́т то?/ си́це глаго́лет Госпо́дь Бог,/ избавля́яй вас Святы́й Изра́илев.</p>
                <p>Прему́дрости Соломо́новы чте́ние 
                    <style>(глава́ 3):</style></p>
                <p>Пра́ведных ду́ши в руце́ Бо́жией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их./ И е́же от нас ше́ствие — сокруше́ние,/ они́ же суть в ми́ре./ И́бо пред лице́м челове́ческим, а́ще и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше,/ вели́кими благоде́тельствовани бу́дут,/ я́ко Бог искуси́ я/ и обре́те их досто́йны Себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися Нань разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
                <p>Прему́дрости Соломо́новы чте́ние 
                    <style>(глава́ 4):</style></p>
                <p>Пра́ведник, а́ще пости́гнет сконча́тися, в поко́и бу́дет./ Ста́рость бо честна́, не многоле́тна,/ ниже́ в числе́ лет исчитае́тся./ Седи́на же есть му́дрость челове́ком,/ и во́зраст ста́рости — житие́ нескве́рное./ Благоуго́ден Бо́гу быв, возлю́блен бысть/ и живы́й посреде́ гре́шников преста́влен бысть./ Восхище́н бысть, да не зло́ба измени́т ра́зума его́,/ или́ лесть прельсти́т ду́шу его́./ Раче́ние бо зло́бы помрача́ет до́брая,/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́споду ду́ша его́,/ сего́ ра́ди потща́ся от среды́ лука́вствия./ Лю́дие же, ви́девше и не разуме́вше,/ ниже́ положи́вше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
                <p>
                    <style>А́ще настоя́тель изво́лит пе́ти литию́: стихи́ры пи́саны на </style>Го́споди, воззва́х: 
                    <style>
                        други́я 
                        <emphasis>(</emphasis></style>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                    <style>Сла́ва, глас 8:</style>Я́ко вои́стинну Боже́ственная и честна́я. 
                    <style>И ны́не, пра́здника.</style></p>
                <p>
                    <style>На стихо́вне стихи́ры пра́здника </style>
                </p>
                <p>
                    <style>Сла́ва, свята́го, глас 8:</style>
                </p>
                <p>Прииди́те, восхва́лим чудотво́рца и му́ченика, зако́нно пострада́вшаго,/ побе́ждшаго сопроти́внаго врага́:/ ны́не бо, све́тло укра́шен, предстои́т Христу́, ра́дуяся./ Тем и мы пе́сньми па́мять его́ ве́село любо́вию похва́лим, вопию́ще:/ ра́дуйся, вселе́нныя засту́пниче и побори́телю на враги́;/ ра́дуйся, врачу́ боля́щих и де́монов прогони́телю;/ ра́дуйся, чу́дный Михаи́ле, люби́мый Христу́:/ за ны моли́ Святу́ю Тро́ицу/ умири́ти мир и спасти́ ду́ши на́ша.</p>
                <p>
                    <style>И ны́не, пра́здника, глас 8:</style>
                </p>
                <p>По рождестве́ Твое́м, Богоневе́сто Влады́чице,/ пришла́ еси́ в храм Госпо́день/ воспита́тися во свята́я святы́х, я́ко освяще́нна;/ тогда́ и Гаврии́л по́слан бысть к Тебе́, Всенепоро́чней,/ пи́щу Тебе́ принося́./ Небе́сная вся удиви́шася,/ зря́ще Ду́ха Свята́го, в Тя все́льшася./ Те́мже, Пречи́стая и Нескве́рная,/ я́же на Небеси́ и на земли́ сла́вима,/ Ма́ти Бо́жия, спаси́ род наш.</p>
                <p>
                    <style>Тропа́рь, глас 8:</style>
                </p>
                <p>Возвы́сив ум твой к Бо́гу,/ и жития́ со А́нгелы возжеле́л еси́,/ тле́нную сла́ву земну́ю оста́вил еси́, блаже́нне,/ и положи́л еси́ ду́шу твою́ за лю́ди твоя́,/ восприя́л еси́ вене́ц проти́ву трудо́в твои́х, Богому́дре Михаи́ле,/ моли́ Христа́ Бо́га о чту́щих любо́вию святу́ю па́мять тво́ю.</p>
                <p>
                    <style>Сла́ва, и ны́не, пра́здника.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style>Бог Госпо́дь: 
                    <style>тропа́рь</style>
                    <style>пра́здника, два́жды. Сла́ва, свята́го: И ны́не, пра́здника. По пе́рвой и по второ́й кафи́зме, седа́льны пра́здника.</style></p>
                <p>
                    <style>Велича́ние:</style>
                </p>
                <p>Велича́ем тя,/ благове́рный кня́же Михаи́ле,/ и чтим святу́ю па́мять твою́,/ и́же за Христа́ кровь свою́ излия́л еси́,/ и ны́не мо́лиши за нас/ Христа́, Бо́га на́шего.</p>
                <p>
                    <style>По полиеле́и седа́лен свята́го, глас 4.</style>
                </p>
                <p><style>Подо́бен:</style> Яви́лся еси́ <style>Днесь</style>:</p>
                <p>Яви́ся <style>Днесь</style> заступле́ние гра́ду твоему́ и лю́дем,/ пресвято́е те́ло твое́ честно́е,/ е́же прии́мши це́рковь Бо́жия, весели́т сердца́ пою́щих тя, Михаи́ле.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Пречи́стыя ру́ки Твоя́, Дево Ма́ти, просте́рши,/ покры́й упова́ющия на Тя/ и Сы́ну Твоему́ зову́щия:/ всем пода́ждь, Христе́, ми́лости Твоя́.</p>
                <p>
                    <style>Та́же чтем о убие́нии его́.</style>
                </p>
                <p>
                    <style>Степе́нна, 1-й антифо́н 4-го гла́са.</style>
                </p>
                <p>
                    <style>Проки́мен: </style>Честна́ пред Го́сподем смерть преподо́бных Его́. 
                    <style>Стих:</style> 
                    Что возда́м Го́сподеви о всех, я́же возда́де ми? 
                    <style>Вся́кое дыха́ние: Ева́нгелие от Луки́, зача́ло 106. Псало́м 50.</style></p>
                <p>
                    <style>Стихи́ра самогла́сна, глас 6:</style>
                </p>
                <p><style>Днесь</style> ве́рных собо́ри,/ лик духо́вный соста́вльше,/ в па́мяти свята́го му́ченика святоле́пно ликовству́ем,/ <style>Днесь</style> весе́лием просла́вим Го́спода,/ просла́вльшаго блаже́ннаго Михаи́ла,/ сему́ а́бие учу́вствившеся,/ <style>Днесь</style>, кла́няющеся чудото́чному его́ гро́бу, возопии́м:/ ра́дуйся, дру́же Госпо́день, попра́вый зми́еву главу́;/ ра́дуйся, по обы́чаю невре́дно о́браз сохрани́вый;/ ра́дуйся, за Христо́вы за́поведи убие́ние прие́мый,/ его́же те́ло по убие́нии на ме́сте пу́сте пове́ржено,/ мно́зи же ве́рнии ви́деша от него́ столп о́гнен от земли́ до Небесе́;/ ра́дуйся, цве́те благово́нный, неувяда́емый Росси́йский,/ не преста́й моля́ся Христу́/ поми́ловати и спасти́ светоно́сную па́мять твою́ пра́зднующих.</p>
                <p>
                    <style>Кано́н пра́здника со ирмосо́м на 6, и свята́го два кано́на на 8. Кано́н свята́го, глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Песнь возсле́м, лю́дие,/ чу́дному Бо́гу на́шему,/ свободи́вшему Изра́иля от рабо́ты,/ песнь побе́дную пою́ще и вопию́ще:/ пои́м Тебе́, еди́ному Влады́це.</emphasis>
                    <emphasis/>
                </p>
                <p>В по́мощь Тебе́, Христе́, призыва́ю/ и дерза́ю воспе́ти страстоте́рпца Твоего́ па́мять устна́ми недосто́йными:/ Влады́ко Христе́, утверди́ помышле́ние на хвалосло́вие Твоего́ уго́дника.</p>
                <p>Росси́йское удобре́ние, и правове́рному наро́ду на́шему похвалу́ и кре́пость/ твой показа́в доброу́мный смысл,/ Богому́дре Михаи́ле досточу́дне.</p>
                <p>С де́рзостию прия́л еси́ Христо́во уче́ние в се́рдцы,/ е́же положи́ти ду́шу твою́ за дру́ги твоя́;/ я́коже Христо́с за ны кровь Свою́ пролия́.</p>
                <p>
                    <style>Богоро́дичен:</style> Засту́пнице скорбя́щих, спасе́ния Наде́жда ненаде́ющихся,/ Богоро́дице Всепе́тая, моли́ приле́жно изба́витися нам от бед.</p>
                <p>
                    <style>Други́й кано́н свята́го. Глас 6.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Я́ко по су́ху, пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу, побе́дную песнь/ пои́м, вопия́ше.</emphasis>
                    <emphasis/>
                </p>
                <p>Я́ко по зако́ну ходи́в, смире́нную му́дрость восприя́л еси́, вели́кий страда́льче,/ со святы́ми Тро́ице предстоя́,/ моли́ся очище́ние нам дарова́ти, тебе́ похваля́ющим.</p>
                <p>Боже́ственное бога́тство исцеле́ний/ и ми́ро благово́нное источа́ет храм твой, свя́те,/ в не́мже пое́м Христа́ Бо́га, просла́вльшаго тя.</p>
                <p>Незаходи́мое Со́лнце в себе́ стяжа́в,—/ Христа́, Бо́га на́шего, пресла́вный Михаи́ле,/ освяти́ ны, честну́ю па́мять твою́ почита́ющия.</p>
                <p>
                    <style>Богоро́дичен:</style> Красну́ и избра́нну Всечи́стую, разуме́в Тя, Сын Бо́жий, Всенепоро́чная,/ Сын Твой бысть,/ сы́ны сотвори́ благода́тию Богоро́дицу Тя чту́щия.</p>
                <p>
                    <style>Катава́сия:</style>
                    <emphasis>Спасе́ лю́ди чудоде́йствуяй Влады́ка:</emphasis>
                </p>
                <p>
                    <emphasis/>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Утверди́ся се́рдце мое́ во Го́споде,/ вознесе́ся рог мой в Бо́зе мое́м,/ разшири́шася на враги́ моя́ уста́ моя́,/ возвесели́хся о спасе́нии Твое́м.</emphasis>
                    <emphasis/>
                </p>
                <p>Оби́телище бысть Свята́го Ду́ха твое́ свято́е се́рдце,/ и́мже не убоя́лся еси́ непра́веднаго царя́ я́рости, страстоте́рпче Михаи́ле.</p>
                <p>От святу́ю боку́ Богому́дрыя Ксе́нии, блаже́нне, роди́лся еси́,/ с не́юже тя блажи́м, страда́льче прехва́льне,/ спаси́ град твой и лю́ди, пою́щия тя.</p>
                <p>Заколе́н был еси́ от непра́ведных твои́х уби́йц/ и вопия́л еси́ Влады́це Христу́:/ приими́ дух мой, Влады́ко,/ на Тя бо упова́ние мое́ возложи́х, Го́споди.</p>
                <p>
                    <style>Богоро́дичен:</style> Глаго́лы пропове́дник Богогла́сных исполня́ются,/ сего́ роди́ Де́ва но́ваго Младе́нца, Ада́ма старе́йша и сопресто́льна Роди́телю.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Несть свят, я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
                    <emphasis/>
                </p>
                <p>Весе́лием весели́тся Христо́ва Це́рковь в па́мять твою́, свя́те,/ и Творцу́ вопие́т:/ Ты моя́, Го́споди, кре́пость, и прибе́жище, и утвержде́ние.</p>
                <p>До́бляго вене́чника и страда́льца Христо́ва восхва́лим све́тло,/ научи́вшаго нас Христу́ вопи́ти:/ Свят еси́, Го́споди.</p>
                <p>Ни ца́рства жела́ние, ни пи́щи наслажде́ние, ни сребра́, ни зла́та возжеле́в,/ но Христу́ еди́ному вопия́ше:/ Свят еси́, Го́споди, ино́го бо, ра́зве Тебе́, не зна́ю.</p>
                <p>
                    <style>Богоро́дичен:</style> Избавля́ющаго челове́ки преслуша́ния и лю́таго паде́ния,/ всему́ Вино́внаго, Чи́стая и Всенепоро́чная, родила́ еси́.</p>
                <p>
                    <style>Конда́к пра́здника и седа́лен свята́го, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Му́дростию Бо́жиею уразуме́л еси́ мимоходя́щую жизнь/ и о княже́нии небре́г,/ но на Небе́сное Ца́рство прите́кл еси́,/ повину́яся сыновцу́,/ я́ко овча́ незло́биво, без пра́вды ноже́м закала́ем был еси́,/ я́ко бо свире́пии зве́рие беззло́бива а́гнца без вины́ тя убива́ху./ Тем и со А́нгелы веселя́ся, Михаи́ле свя́те,/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю пя́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Безневе́стная Чи́стая Богоро́дице Де́во,/ еди́на ве́рных предста́тельнице и Покро́ве,/ бед, и скорбе́й, и лю́тых обстоя́ний вся изба́ви/ на Тя наде́жду, Отрокови́це, иму́щия/ и ду́ши на́ша спаси́ Боже́ственными мольба́ми Твои́ми.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Проро́к Авваку́м у́мныма очи́ма/ прови́де, Го́споди, прише́ствие Твое́,/ тем и вопия́ше:/ от ю́га прии́дет Бог./ Сла́ва си́ле Твое́й, сла́ва снизхожде́нию Твоему́.</emphasis>
                    <emphasis/>
                </p>
                <p>Прии́дем, бра́тие, к честне́й ра́це во́ина Христо́ва и му́ченика Михаи́ла/ и облобыза́ем серде́чными устна́ми, прие́млюще неоску́дныя да́ры/ от трудополо́жника Христа́ и Спа́са душ на́ших.</p>
                <p>Бо́жиим Про́мыслом и Свята́го Ду́ха де́телию/ твое́ свято́е те́ло от губи́тельныя страны́ принесено́ бысть,/ источа́ющее нам ре́ки исцеле́ний струя́ми крове́й твои́х, Михаи́ле.</p>
                <p>После́довал еси́ Христу́/ и му́це Его́ уподо́бился еси́, преблаже́нне Богоно́се Михаи́ле,/ певцы́ твоя́ сохраня́й и град наш заступи́ от нахожде́ния пога́ных/ и от всех бед Богоприя́тными твои́ми моли́твами.</p>
                <p>
                    <style>Богоро́дичен:</style> Просвети́, Чи́стая, души́ моея́ о́чи, Свет роди́вшая,/ да не пости́гнет мене́ грехо́вная тьма тя́жкая и глубина́ отча́яния покры́ет мя,/ но Сама́ мя спаси́ и напра́ви к тишине́ Боже́ственнаго хоте́ния.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Христо́с моя́ си́ла,/ Бог и Госпо́дь,/ честна́я Це́рковь/ Боголе́пно пое́т взыва́ющи,/ от смы́сла чи́ста о Го́споде пра́зднующи.</emphasis>
                    <emphasis/>
                </p>
                <p>Благода́тию измла́да в ве́ре чи́сте воспита́н,/ ча́стыми труды́ и любо́вию Влады́це после́довал еси́/ и наде́ждею Его́ льсти́ваго врага́ посрами́л еси́.</p>
                <p>Врачевство́ неистощи́мое ты показа́лся, блаже́нне,/ и приста́нище небу́рное:/ вси, ве́рою притека́ющии, обрета́ем от злых избавле́ние.</p>
                <p>Любо́вию ко Христу́ привяза́емь,/ тем и да́ра сподо́блься стра́сти разли́чныя исцеля́ти./ Сего́ ра́ди твое́ соверша́ем пра́зднество, Богому́дре.</p>
                <p>
                    <style>Богоро́дичен:</style> Просвети́ мя, Пречи́стая Госпоже́,/ омраче́ннаго грехо́вными страстьми́,/ в тле́нии лежа́ща, моли́твами Твои́ми свободи́.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Го́споди Бо́же наш, мир даждь нам,/ Го́споди Бо́же наш, стяжи́ ны,/ Го́споди, ра́зве Тебе́, ино́го не ве́мы,/ И</emphasis>́
                    <emphasis>мя Твое́ имену́ем.</emphasis>
                    <emphasis/></p>
                <p>Го́споди Бо́же мой, Михаи́л вопия́ше,/ Ты у́бо, Го́споди, нас ра́ди сме́рти вкуси́л еси́/ и спасл еси́ род челове́ческий Твое́ю кро́вию, Христе́ Бо́же.</p>
                <p>Го́споди Бо́же мой, сподо́би мя прия́ти Небе́снаго селе́ния и сла́вы неизрече́нныя/ и в тле́нных ме́сто нетле́нная пода́ждь, Влады́ко,/ вопия́л еси́, Богови́дче.</p>
                <p>Тезоимени́те вы́шняго воево́ды, Михаи́ле, огнезра́чнаго,/ с ни́мже умоли́ Христа́ пода́ти мир наро́ду на́шему/ и утиши́ти вра́жия стремле́ния.</p>
                <p>
                    <style>Богоро́дичен:</style> Укрепи́, Влады́чице, сла́вящих Тя на проти́вныя враги́,/ я́ко Дави́да на Голиа́фа,/ да Тебе́, веселя́щеся, воспева́ем:/ ра́дуйся, Покро́ве святы́й и Засту́пнице ро́да на́шего.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
                    <emphasis/>
                </p>
                <p>Наста́ всечестны́й пра́здник и свяще́нное торжество́ Михаи́ла сла́внаго,/ нося́щаго нам ра́дость ве́чную,/ в не́йже сла́вим Го́спода, просла́вльшаго его́.</p>
                <p>Доброде́телей укра́шенный благоле́пием, све́тлый Михаи́ле,/ страда́нием венча́вся, врага́ же и сыновца́ посрами́в,/ по Христе́ прие́мля заколе́ние.</p>
                <p>Слы́шано бысть во всем ми́ре честно́е и свяще́нное страда́ние твое́,/ и всяк язы́к составля́ет сла́вити Христа́, тебе́ просла́вльшаго.</p>
                <p>
                    <style>Богоро́дичен:</style> Преста́ у́бо тле́ние,/ Де́ва бо роди́ нетле́нно Бо́га Сло́ва па́че естества́ и сло́ва,/ Де́ва и по Рождестве́ пребы́вши.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Я́коже проро́ка изба́вил еси́ из глубины́ преиспо́дния, Христе́ Бо́же,/ и мене́ от грехо́в мои́х изба́ви, я́ко Человеколю́бец,/ и упра́ви живо́т мой, молю́ся.</emphasis>
                    <emphasis/>
                </p>
                <p>Све́том благода́ти озаря́емь, страстоте́рпче му́дре,/ невозвра́тно ше́ствовал еси́ путе́м, вводя́щим к Вы́шнему Иерусали́му:/ Святы́й бо Дух наста́ви тя, обита́яй в се́рдце твое́м, Михаи́ле.</p>
                <p>Тле́нная бу́дущими измени́л еси́,/ я́ко меч обоюдуо́стр, вооружи́вся стра́хом Христо́вым,/ го́рькую смерть в ничто́же вмени́л еси́, сла́вы вы́шния жела́я.</p>
                <p>Ум твой к Бо́гу впери́в,/ наде́ждею и ве́рою укрепи́вся, я́ко во́ин непобе́дный,/ заколе́ния непра́веднаго не убоя́лся еси́, му́дре, Богови́дче Михаи́ле.</p>
                <p>
                    <style>Богоро́дичен:</style> Тебе́ припа́дающе, Госпоже́, и ве́рою покланя́ющеся, мо́лим Тя:/ ра́дуйся, Богоблаже́нная Де́во,/ покро́ве и огражде́ние на́ше, Помо́щнице в беда́х су́щим,/ спаси́ ны, не иму́щия по́мощи, на Тя бо наде́емся.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Жите́йское мо́ре,/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</emphasis>
                    <emphasis/>
                </p>
                <p>Житие́ вре́менное презре́в и о княже́нии неради́в све́та сего́,/ не воспроти́влься врагу́ и сыновцу́,/ но па́че на Го́спода взира́ше мы́слию.</p>
                <p>Све́тлый твой пра́здник о соверша́ющих, блаже́нне, моли́ся,/ Оте́чество твое́ сохрани́ти от враг ненаве́тно/ и ми́рно строе́ние дарова́ти наро́ду на́шему моли́твами твои́ми.</p>
                <p>Княже́ние земно́е и ца́рское украше́ние оста́вив,/ восприя́л еси́ вене́ц из Бо́жия Влады́чни десни́цы и со А́нгелы лику́еши./ Моли́ Го́спода за ны, чту́щия твою́ па́мять.</p>
                <p>
                    <style>Богоро́дичен:</style> Усты́, и по́мыслом, и се́рдцем, Пречи́стая, пропове́дуем Тя, веселя́щеся:/ Тобо́ю бо Бо́гу примири́хомся,/ отринове́ннии преступле́нием перве́е пра́отца.</p>
                <p>Конда́к, глас 2.</p>
                <p>
                    <style>Подо́бен:</style> Вы́шних ища́:</p>
                <p>Вы́шних ища́ и земну́ю сла́ву презре́в,/ Це́рковь Бо́жию обагри́л еси́ твое́ю кро́вию,/ за Ню́же и пострада́л еси́, свя́те Михаи́ле,/ заколе́ние непра́ведное при́ем, веселя́ся./ Те́мже со А́нгелы предстоя́ Христу́ Бо́гу,/ моли́ непреста́нно за вся ны.</p>
                <p>
                    <style>И́кос:</style>
                </p>
                <p>Сла́ву возненави́дел еси́ тле́нную и мимотеку́щую,/ и доброде́тели яви́лся еси́ сосу́д, сла́вне, от ю́ности/ и, зако́н Бо́жий от души́ возлюби́в и зре́ние к жи́зни гряду́щей,/ о че́сти земне́й и сла́сти небре́г,/ нетле́нное Ца́рство восприя́л еси́;/ Христо́ве за́поведи после́дуя, положи́л еси́ ду́шу твою́ за ны/ и Христо́ве стра́сти уподо́бился еси́, заколе́н в ре́бра,/ и кро́вию твое́ю изба́вил еси́ ны пога́ных наше́ствия и го́рькия сме́рти./ Сего́ ра́ди вопи́ем ти:/ страстоте́рпче Михаи́ле,/ со А́нгелы предстоя́, моли́ся за вся ны.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Халде́йская пещь, огне́м распаля́емая,/</emphasis>
                    <emphasis>ороша́шеся Ду́хом,/ Бо́жиим предстоя́нием о́троцы поя́ху:/ благослове́н еси́, Бо́же оте́ц на́ших.</emphasis>
                </p>
                <p>Вели́чие на́ше и похвала́ ты еси́, Михаи́ле Богому́дре,/ тобо́ю бо от пога́нския рабо́ты свободи́хомся./ И ны́не моли́ за род твой и лю́ди, вопию́щия:/ благослове́н Бог оте́ц на́ших.</p>
                <p>Ты уподо́бился еси́ Моисе́ю Богови́дцу,/ сокруше́нным се́рдцем моля́ся о ста́де твое́м/ изба́вити град твой и лю́ди от вра́жия рабо́ты, вопию́щия:/ благослове́н Бог оте́ц на́ших.</p>
                <p>Всехва́льный глас и мольбу́ тебе́ возсыла́ем, к тебе́ приходя́ще, блаже́нне Михаи́ле:/ проси́ ми́ра наро́ду на́шему и ду́шам на́шим оставле́ния грехо́в, пою́щим:/ благослове́н Бог оте́ц на́ших.</p>
                <p>
                    <style>Богоро́дичен:</style> Неиспи́санная мно́гими проро́ки,/ не све́дома же бысть, Де́во, небе́сными служа́щими Бо́гу А́нгелы,/ ны́не же Тя вси ве́дуще, Богоро́дицу, Твоея́ тре́буем по́мощи и заступле́ния, Благослове́нная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Росода́тельну у́бо пещь/ соде́ла А́нгел преподо́бным отроко́м,/ халде́и же опаля́ющее веле́ние Бо́жие/ мучи́теля увеща́ вопи́ти:/ благослове́н еси</emphasis>
                    <emphasis>́, Бо́же оте́ц на́ших.</emphasis>
                </p>
                <p>Ле́стию прелука́ваго дре́вле,/ очервлена́ бысть земля́ кро́вию А́веля братоуби́йственною руко́ю Ка́ина,/ ны́не же кро́вию твое́ю окропи́вшися, благоуха́ния же́ртву Христу́ приноша́ет,/ вопию́ще:/ благослове́н Бог оте́ц на́ших.</p>
                <p>Боже́ственная и пресве́тлая па́мять тво́я, я́ко не́бо, светоза́рно показа́ся,/ я́ко со́лнце, светоно́сно просвеща́я без сумне́ния Христу́ вопию́щия:/ благослове́н еси́, Бо́же оте́ц на́ших.</p>
                <p>Кто не удиви́тся и кто не воспое́т и просла́вит ве́рно/ пресла́внаго му́ченика Христо́ва Михаи́ла?/ Христо́ва ра́ди смире́ния возненави́девша диади́му и ца́рство.</p>
                <p>
                    <style>Богоро́дичен:</style> Тобо́ю нам, Де́во, свет возсия́, те́мным, и отпу́ст плене́нным,/ Ты бо родила́ еси́ Зижди́теля всех, Бо́га,/ у Него́же испроси́, Пречи́стая, посла́ти ве́рным ве́лию ми́лость.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Покрыва́яй вода́ми превы́спренняя Своя</emphasis>
                    <emphasis>́,/ полага́яй мо́рю преде́л песо́к и содержа́й вся,/ Тя пое́т со́лнце, Тя сла́вит луна́,/ Тебе́ прино́сит песнь вся тварь,/ я́ко Соде́телю всех во ве́ки.</emphasis>
                </p>
                <p>В наро́читый день свята́го преставле́ния ра́достно пра́зднуем,/ песнь моле́бную Христу́ возсыла́юще,/ нетле́нным венце́м венча́вшу тя, прехва́льне Михаи́ле:/ проси́ нам оставле́ния грехо́в, сла́вящим тя ве́рно.</p>
                <p>Похва́льныя цве́ты, я́ко ца́рский вене́ц, Богому́дрей твое́й главе́ в па́мять прино́сим,/ ю́же Христо́с нетле́нием венча́, преблаже́нне Михаи́ле:/ моли́ся о ста́де твое́м, изба́витися гра́ду твоему́ от вся́кия беды́.</p>
                <p>Лива́н ли го́ру нарече́м тя, Богому́драя Ксе́ние,/ или Фисо́н реку́, добре́йши сапфи́ра и ка́мения честна́го,/ блаже́ннаго Михаи́ла ро́ждшую,/ и́мже просвети́ся Росси́йская страна́, и́же и мо́лится за нас ко Го́споду.</p>
                <p>
                    <style>Богоро́дичен:</style> Горды́ню и шата́ния низложи́,/ и сове́ты непра́ведныя князе́й разори́, и зачина́ющия рать погуби́,/ о Ма́ти Бо́жия, Пречи́стая Де́во!/ Ве́рных люде́й рог возвы́си,/ да Твой, Пречи́стая, пра́здник сла́вим, Богоро́дице Де́во, во ве́ки вся.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́,/ вся бо твори́ши, Христе́, то́кмо е́же хоте́ти:/ Тя превозно́сим во вся ве́ки.</emphasis>
                </p>
                <p>Просия́вши <style>Днесь</style> пресве́тлая па́мять твоя́, преблаже́нне,/ ве́рныя созыва́ет ны на торжество́ просла́вити терпе́ния твоя́, Христу́ же вопи́ти:/ благослови́те, вся дела́ Госпо́дня, Го́спода.</p>
                <p>Те́ло твое́ свято́е и преблаже́нное прии́мши,/ Свята́я Це́рковь <style>Днесь</style> весели́тся с ве́рными, преди́вная чудеса́ ви́дящи,/ Христа́ превозно́сим во ве́ки.</p>
                <p>Богоявле́нный но́вый страда́лец Тебе́, Христе́, е́динаго возлюби́/ и лю́ди наста́ви пе́ти Тя, Творца́ всех:/ благослови́те и превозноси́те Его́ во ве́ки.</p>
                <p>
                    <style>Богоро́дичен:</style> Свет и Светода́вца Сло́во зачала́ еси́ и неизрече́нно родила́ еси́ Пресу́щнаго:/ Дух Бо́жий, Де́во, в Тя всели́ся./ Тем Тя пое́м, Чи́стая, во ве́ки вся.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Чу́жде ма́терем де́вство,/ и стра́нно де́вам деторожде́ние,/ на Тебе́, Богоро́дице, обоя́ устро́ишася./ Тем Тя вся племена́ земна́я/ непреста́нно велича́ем.</emphasis>
                    <emphasis/>
                </p>
                <p>Приими́ похвалу́ от раб недосто́йных/ и моли́тву о нас сотвори́ к Бо́гу, че́стно творя́щих твою́ па́мять,/ да от бед и печа́лей и грех лю́тых свободи́мся, тя велича́юще.</p>
                <p>Я́ко голуби́ца целому́драя, на фи́никс доброде́тели возше́л еси́,/ кри́ла иму́щи свяще́нна и позлаще́нна,/ и́миже возлете́в, в ра́йстей пи́щи водворя́ешися, преблаже́нне.</p>
                <p>Предстоя́ у Престо́ла всех Влады́ки, Богови́дче Михаи́ле,/ о творя́щих честно́е твое́ пра́зднество,/ гра́ду на́шему изба́витися от напа́стей и бед,/ здра́вие и побе́ду всем правосла́вным христиа́ном на проти́вныя враги́/ испроси́ моли́твами твои́ми.</p>
                <p>
                    <style>Богоро́дичен:</style> Высо́кий Царю́, со Отце́м седя́й и от Серафи́м пое́мый,/ при́зри на мольбу́ Ма́терню, ю́же Ти за ны <style>Днесь</style> прино́сит./ Очи́сти грехи́ на́ша, и спаси́ град, и лю́ди умно́жи,/ и даждь нам здра́вие телеси́ и на пога́ныя побе́ду моли́твами ро́ждшия Тя.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Бо́га челове́ком не возмо́жно ви́дети,/ на Не́гоже не сме́ют чи́ни А́нгельстии взира́ти:/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с небе́сными во́и/ Тя ублажа́ем.</emphasis>
                    <emphasis/>
                </p>
                <p>Укра́шен быв Боже́ственными добро́тами,/ страда́нии твои́ми к Бо́гу восте́кл еси́,/ вене́ц побе́ды от Него́ прие́м./ Тем твоя́ певцы́ помина́й, да тя непреста́нно велича́ем.</p>
                <p>От мла́да во́зраста освяти́ тя Вседе́тель Бог/ и ко́рмчия изря́дна пла́вающим в мо́ри жития́ показа́в./ Тем согла́сно почита́ем па́мять твою́.</p>
                <p>Прии́м блаже́нный поко́й, не преста́й моля́ся, пресла́вне,/ святы́х блаже́нству причасти́тися нам,/ чту́щим па́мять твою́, Михаи́ле, пресла́вную.</p>
                <p>
                    <style>Богоро́дичен:</style> Богоро́дице Де́во, ро́ждшая Сло́во па́че словесе́, Зижди́теля Твоего́,/ Того́ моли́ за ны с сим блаже́нным Михаи́лом,/ ве́рно чту́щия Тебе́, Богоро́дице.</p>
                <p>
                    <style>Свети́лен:</style>
                </p>
                <p>Свети́ло, нам просия́вшее в после́днее вре́мя,/ просвети́ ны, твоя́ певцы́, святы́й великому́чениче Михаи́ле,/ и моли́ за ны Го́спода, чту́щия па́мять твою́.</p>
                <p>
                    <style>Сла́ва, и ны́не, пра́здника.</style>
                </p>
                <p>
                    <style>На хвали́тех стихи́ры пра́здника 3 и свято́му 3, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Светоза́рна, и свя́та, и благообра́зна/ кня́зя же и му́ченика/ всепра́зднственная па́мять,/ я́же, всю зе́млю просвеща́ющи/ и мрак грехо́вный отгоня́ющи,/ врачева́ний благода́ть источа́ет.</p>
                <p>Ка́плями крове́й святы́ми/ очервлени́в ри́зы твоя́, свя́те Михаи́ле,/ тем, весе́лым се́рдцем/ па́мять твою́ пра́зднующе,/ мо́лимся непреста́нно,/ да мо́лишися за вся ны.</p>
                <p>Я́ко звезда́ све́тлая, мир просвеща́еши/ чуде́сными блиста́ньми, страстоте́рпче Михаи́ле,/ мрак грехо́вный отгоня́./ Тем восхваля́ем ра́достно,/ похваля́юще твою́ па́мять.</p>
                <p>
                    <style>Сла́ва, глас 8:</style>
                </p>
                <p>Прииди́те <style>Днесь</style>, собо́ри Росси́йстии,/ и ви́дите, я́ко суд без вины́ при́емлет му́ченик Михаи́л,/ я́ко а́гнец беззло́бив, заколе́н бысть от окая́ннаго Кавгады́я,/ и пове́ржено бысть те́ло его́ на земли́, и ники́мже врежде́но бысть./ И сей у́бо венча́ся, той же без па́мяти поги́бе;/ и сей в ми́ре сла́вимый есть, о́н же в ге́енне му́чится;/ сей же Христа́ Бо́га мо́лит о душа́х на́ших.</p>
                <p>
                    <style>И ны́не, пра́здника. Славосло́вие вели́кое.</style>
                </p>
                <p>
                    <style>И отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на пра́здника, песнь 1-я и свята́го, песнь 6-я. Проки́мен: </style>Возвесели́тся пра́ведник о Го́споде/ и упова́ет на Него́. 
                    <style>Стих:</style> 
                    Услы́ши, Бо́же, глас мой,/ внегда́ моли́тимися к Тебе́. 
                    <style>Апо́стол к Ри́мляном, зача́ло 99. </style>
                    Аллилу́ия: Пра́ведник, я́ко фи́никс, процвете́т: 
                    <style>Стих:</style> 
                    Насажде́ни в дому́ Госпо́дни
                    <style>. Ева́нгелие от Иоа́нна, зача́ло 52. Прича́стен: </style>
                    В па́мять ве́чную бу́дет пра́ведник:</p>
                <p>
                    <strong>
                        <style>Святой благоверный князь Михаил Тверской</style>
                    </strong>родился в 1272 г. вскоре после кончины своего отца великого князя Ярослава Ярославича († 1271) [родного брата святого благоверного великого князя Александра Невского (память 23 ноября)].</p>
                <p>Оставшись на попечении матери, благочестивой и кроткой княгини Ксении, Михаил рос Боголюбивым и добрым отроком, исполненным страха Божия. Он воспитывался под руководством Новгородского архиепископа (вероятно, Климента), с детства полюбил чтение духовной литературы и Священного Писания.</p>
                <p>Около 1285 года, после смерти своего старшего брата Святослава, святой князь Михаил вступил на Тверской княжеский престол. Свое княжение святой Михаил начал построением в Твери храма в честь Преображения Господня. С особенной любовью он покровительствовал обиженным и несчастным, щедро подавал милостыню нищим. Это вызывало ответную любовь народа. В междоусобной борьбе сыновей святого Александра Невского Димитрия († 1294) и Андрея († 1304) за великокняжеский Владимирский престол святой князь Михаил проявил себя миротворцем, стараясь примирить братьев друг с другом.</p>
                <p>В 1304 г., после смерти великого князя Андрея Александровича, права на великокняжеский престол должны были перейти к святому князю Михаилу, но их стал оспаривать его двоюродный племянник, московский князь Юрий (Георгий) Данилович († 1325).</p>
                <p>По обычаю того времени оба князя — Михаил и Юрий поехали в Орду, где, несмотря на происки Юрия, грамоту (ярлык) на великокняжеский престол получил Михаил. Он заключил мир со своим соперником, но согласия между ними не было, распря продолжалась и порой переходила в вооруженное противоборство.</p>
                <p>В 1313 г. святой князь Михаил вновь был утвержден на великокняжеском престоле новым ханом Орды Узбеком. Выехавший после этого в Орду князь Юрий пробыл там около трех лет, употребив все средства, чтобы склонить хана Узбека на свою сторону. С этой целью он вступил в брак с сестрой Узбека Кончакой, и получил от хана грамоту на великое княжение.</p>
                <p>Святой князь Михаил, желая избежать кровопролития, без боя уступил Юрию великокняжеский престол во Владимире. Когда же князь Юрий вместе с татарским вельможей Кавгадыем вторгся в Тверское княжество, опустошая его и насильничая над мирными жителями, святой князь Михаил, по благословению Тверского епископа, вынужден был собрать ополчение. Он разбил войско князя Юрия и отряд Кавгадыя 22 декабря 1317 г. в 40 верстах от Твери, при селе Бортеневе.</p>
                <p>Доспехи святого князя Михаила во время битвы были все иссечены, но на теле его не оказалось ни одной раны. Святой князь Михаил Тверской простил своих обидчиков и отпустил на волю пленников, в том числе Кавгадыя.</p>
                <p>Князь Юрий бежал с остатком войска, а его жена Кончака (после крещения Агафия), к несчастью, скоропостижно скончалась в Твери, что вызвало слухи об ее отравлении. Князь Юрий, распаляя гнев хана Узбека, обвинил святого князя Михаила в неповиновении ханской власти. Чтобы предотвратить опустошение Тверского княжества татарами, святой князь Михаил решил сам ехать в Орду. На уговоры народа и бояр не делать этого, святой князь Михаил отвечал: «<style>Аще</style> бо аз где уклонюся, то вотчина моя вся в полону будет и множество христиан избиени будут... лучше ми есть ныне положити душу свою за многыя души». В этих словах выражена глубокая готовность следовать во всем Промыслу Божию, любовь к своему народу и Отечеству. Недаром святой князь Михаил получил славное имя «отечестволюбца»<a type="note" xlink:href="#note200">200</a>
                    .</p>
                <p>Взяв благословение у Тверского епископа Варсонофия (1315-1328) и у своего духовника игумена Иоанна, святой князь Михаил простился с женой Анной, сыном Василием и близкими на берегу реки Большой Нерли 6 августа 1318 г.</p>
                <p>6 сентября он прибыл к устью Дона, где кочевала тогда Орда. Хан Узбек, пораженный его прибытием, принял его внешне благосклонно, но поручил судебное разбирательство Кавгадыю и другим противникам святого Михаила, желавшим его погубить.</p>
                <p>После вынесения смертного приговора святой князь Михаил был подвергнут мучениям: ему надели на шею тяжелую колоду и, связанного, с насмешками и издевательствами, повлекли за ханом и его свитой, двинувшимися на охоту к берегам Терека (Северный Кавказ).</p>
                <p>По милости Божией, святой князь Михаил не был лишен духовного утешения: его сопровождали игумен, два иеромонаха и диакон, а также сын Константин. Около месяца святой страстотерпец, находясь на положении уничижаемого и мучимого пленника, провел в посте и молитве, каждое воскресенье исповедываясь и причащаясь Святых Таин. Ему предлагали бежать, но святой князь Михаил отверг эту возможность: «Во всю жизнь не бегал от врагов, и, если я один спасусь, а люди мои останутся в беде, какая мне слава? Нет, воля Господня да будет».</p>
                <p>Готовясь к смерти, святой мученик утешал себя пением псалмов; так как руки его были заключены в деревянную колоду, листы Псалтири перевертывал отрок.</p>
                <p>В ночь на 22 ноября 1318 г. святой князь Михаил видел сон, известивший его о кончине. По просьбе страстотерпца была отслужена Божественная литургия, за которой он исповедался и причастился Святых Таин. Простившись с духовенством и преподав наставление своему сыну Константину, святой Михаил встал на молитву, читая Псалтирь. Когда он воскликнул: «Кто даст ми криле, яко голубине; и полещу, и почию» (<a xlink:href="https://azbyka.ru/biblia/?Ps.54:5,7,23&amp;c~r&amp;rus">Пс. 54:5, 7, 23</a>), — в шатер ворвались убийцы. Они повергли святого Михаила на землю и стали избивать его, пиная ногами, пока один из них не пронзил сердце святого ножом.</p>
                <p>В ту же ночь многие видели, как два облака, сходясь и расходясь, и сияя как солнце, осеняли то место, где находилось тело невинно убитого князя.</p>
                <p>Прославленные знамениями милости Господней, его святые мощи были перевезены в Москву и преданы погребению в церкви Преображения в Спасском монастыре. 6 сентября 1320 г. их перенесли в Тверь и положили в Преображенском храме, возведенном самим князем. Местное празднование святому благоверному князю Михаилу началось вскоре после его кончины, а общецерковное прославление совершилось на Московском Соборе 1549 года.</p>
            </section>
            <section>
                <title>
                    <p>
                        <style>В то́йже день Свята́го благове́рнаго кня́за Яропо́лка Влади́миро-Волы́нскаго</style>
                    </p>
                </title>
                <p>
                    <style>Тропа́рь, глас 4:</style>
                </p>
                <p>Я́ко благове́рен и пра́веден,/ за любо́вь Христа́ Бо́га от свои́х си смерть прия́л еси́, Яропо́лче,/ страстоте́рпче святы́й, благове́рный кня́же Волы́нский,/ и пролия́л еси́ кро́вь твою́,/ я́коже пре́жде сро́дницы твои́ и страстоте́рпцы, Богоблаже́ннии Бори́с и Глеб,/ и́хже подвиго́м ревну́я благоче́стно,/ Го́сподеви взыва́л еси́ усе́рдно:/ да́руй ми кончи́ну, я́коже бра́тиям мои́м,/ да и аз омы́ю грехи́ моя́ кро́вию мое́ю/ и изба́влюся ми́ра сего́ тще́тнаго и мяте́жнаго./ Те́мже, <style>Днесь</style> соше́дшеся в па́мять твою́,/ ве́рою и любо́вию сла́вим Го́спода,/ укрепи́вшаго Тебе́ в по́двизе напра́сныя сме́рти,/ я́коже бо а́гнец незло́бивый,/ от раба́ заколе́н еси́,/ и себе́ сама́го же́ртву непоро́чну Го́сподеви прине́сл еси́,/ Его́же моли́, присноблаже́нне,/ спасти́ Оте́чество твое́/ и сыново́м Росси́йским спасти́ся.</p>
                <p>
                    <style>Конда́к, глас 3:</style>
                </p>
                <p>Возсия́ <style>Днесь</style> пресла́вная па́мять твоя́,/ благоро́дне страстоте́рпче Христо́в, Яропо́лче Богому́жне,/ созыва́ющи нас к похвале́нию Христа́, Бо́га на́шего./ Те́мже, к тебе́ <style>Днесь</style> притека́юще,/ с любо́вию взыва́ем ра́достно:/ блаже́нна земля́, упи́тавшаяся кровьми́ твои́ми,/ и свя́та селе́ния, прии́мшая дух твой,/ иде́же в раи́, нетле́нныя пи́щи наслажда́яся,/ не забу́ди нас, воспева́ющих тя,/ но при́сно помина́й в моли́твах твои́х к Бо́гу,/ да изба́вимся от всех бед и скорбе́й,/ и́же при́сно па́мять твою́ почита́ющи.</p>
            </section>
        </section>
        <section>
            <title>
                <p>В 23-й день</p>
            </title>
            <section>
                <title>
                    <p>
                        <style>Свята́го благове́рнаго вели́каго кня́зя Алекса́ндра Не́вскаго, Влади́мирскаго и Новгоро́дскаго чудотво́рца, нарече́ннаго во и́ноцех Алекси́я</style>
                    </p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>Стихи́ры, глас 1.</style>
                </p>
                <p>
                    <style>Подо́бен:</style> Всехва́льнии му́ченицы:</p>
                <p>От благочести́ваго ко́рене/ святопома́занная розга́ произше́д,/ плод произнесе́ себе́ преподо́бия и пра́вды,/ преми́рно благоуха́я ве́рно от души́ чту́щия тя./ О ни́хже со А́нгелы Христу́ моли́ся, блаже́нне,/ дарова́ти мир и ве́лию ми́лость.</p>
                <p>Земны́х всех возгнуша́вся,/ к Небе́сным ду́хом прилепи́л еси́ себе́./ Тем, безпло́тных подража́в житие́,/ со святы́ми все́ми водвори́лся еси́;/ с ни́миже, преподо́бне, Христу́ моли́ся/ па́мять твою́ творя́щим/ пода́ти мир и ве́лию ми́лость.</p>
                <p>Благоче́стием и ве́рою пресве́тло укра́шен,/ я́ко благочести́в князь, и преизря́ден, и преимени́т,/ Пресвяты́я Тро́ицы побо́рник был еси́;/ от Нея́же, просвети́вся,/ чуде́с свет ми́ру провозсия́л еси́/ и моли́твенник яви́лся еси́ о душа́х на́ших.</p>
                <p>
                    <style>Сла́ва, глас 6:</style>
                </p>
                <p>Преподо́бне о́тче Алекса́ндре,/ из мла́да возлюби́в Христа́,/ Богоимени́т венцено́сец был еси́,/ преподо́бием и пра́вдою све́тло укра́шен,/ ми́лостынями же и чистото́ю/ простра́нное селе́ние был еси́ Ду́ха Свята́го./ Ему́же непреста́нно моли́ся,/ о е́же сохрани́ти Оте́чество твое́ и град твой,/ от пога́ных необори́мым бы́ти/ и сыново́м Росси́йским спасти́ся.</p>
                <p>
                    <style>И ны́не, пра́здника, глас 8:</style>
                </p>
                <p>Дави́д провозглаша́ше Тебе́, Пречи́стая,/ прови́дя освяще́ние вхо́да Твоего́ в храм,/ в не́мже концы́, <style>Днесь</style> пра́зднующе, славосло́вят Тя, Всепе́тая:/ я́же бо пре́жде рождества́ Де́ва/ и по рождестве́ пребы́вши нетле́нна, Ма́ти Сло́ва жи́зни./ <style>Днесь</style> в хра́ме Заха́рия весели́тся, восприе́м Тя, Влады́чице,/ и свята́я святы́х ра́дуются,/ подъе́мши Тя, исто́чника жи́зни на́шея./ Сего́ ра́ди и мы псало́мски вопие́м Ти:/ о нас моли́ Сы́на Твоего́ и Бо́га на́шего/ дарова́ти нам ве́лию ми́лость.</p>
                <p>
                    <style>На стихо́вне стихи́ры, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Дом Свята́го Ду́ха/ поспеше́нием благода́ти/ Алекса́ндр яви́ся;/ те́мже, ны́не соше́дшеся,/ тому́ воспои́м песнь.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Ра́дуйся, князе́й ру́сских похвало́/ и во́инов соблюде́ние,/ ва́рваров побежде́ние,/ сиро́т и вдов засту́пниче/ и гра́да на́шего утвержде́ние.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Приими́ ны́не пе́ние/ люде́й твои́х, блаже́нне,/ и моля́щимся ти у Христа́/ испроси́ от грехо́в избавле́ние,/ да ублажа́ем тя при́сно.</p>
                <p>
                    <style>Сла́ва, глас 8:</style>
                </p>
                <p>Богому́дре Алекса́ндре, вели́кий кня́же,/ блаже́н еси́, я́ко блаже́нство насле́довал еси́,/ его́же ра́ди вся земна́я презре́в,/ неотло́жно того́ взыску́я, ни́щия удовли́л еси́,/ сиро́т пита́тель, пле́нных свободи́тель был еси́./ Тем в нестаре́емую ра́дость вшел еси́ Го́спода твоего́,/ Ему́же со А́нгелы предстоя́,/ моли́ ве́рою пою́щия тя/ гобзова́ние щедро́т пода́ти и грехо́в оставле́ние.</p>
                <p>
                    <style>И ны́не, пра́здника, глас 4:</style>
                </p>
                <p>Прииди́те, вси ве́рнии,/ еди́ну Непоро́чную восхва́лим,/ от проро́ков пропове́данную и в храм приведе́нную,/ пре́жде век пронарече́нную Ма́терь/ и в после́дняя ле́та я́вльшуюся Богоро́дицу./ Го́споди, моли́твами Ея́/ мир Твой пода́ждь нам и ве́лию ми́лость.</p>
                <p>
                    <style>По Трисвято́м тропа́рь, глас 4: </style>Я́ко благочести́ваго: 
                    <style>
                        Сла́ва, и ны́не, пра́здника 
                        <emphasis>(</emphasis></style>
                    <emphasis>
                        <style>зри день сей ни́же</style>
                    </emphasis>
                    <emphasis>
                        <style>).</style>
                    </emphasis>
                    <emphasis/>
                </p>
                <p>
                    <style>Та́же, ектения́ ма́лая: </style>Поми́луй нас, Бо́же:</p>
                <p>
                    <style>И отпу́ст.</style>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>Стихосло́вим </style>Блаже́н муж: 
                    <style>1-й антифо́н. На </style>
                    Го́споди, воззва́х: 
                    <style>стихи́ры на 8: пра́здника, 3; и Алекса́ндра, 5.</style></p>
                <p>
                    <style>Стихи́ры Алекса́ндра, глас 2.</style>
                </p>
                <p>
                    <style>Подо́бен:</style> Ки́ими похва́льными:</p>
                <p>Ки́ими похва́льными венцы́/ венча́ем блаже́ннаго Алекса́ндра?/ люде́й благове́рных держа́ву и князе́й правосла́вных похвалу́,/ ди́внаго в чудесе́х, безпло́тных сожи́теля,/ исто́чника Боже́ственных исцеле́ний неисчерпа́емаго,/ реку́ чуде́с мно́гих,/ проли́тие дарова́ний духо́вных./ Его́же ра́ди Христо́с земли́ Росси́йстей/ да́рует мир и ве́лию ми́лость.</p>
                <p>Ки́ими похва́льными венцы́/ увязе́м блаже́ннаго Алекса́ндра?/ благоче́стия управле́ние, ерети́ческих уче́ний обличе́ние,/ Це́ркве све́тлое украше́ние,/ врача́ прему́драго и Богоприя́тна,/ исцеля́юща неду́ги и боле́зни на́ша./ Его́же ра́ди враго́в шата́ния Христо́с низложи́,/ име́яй ве́лию ми́лость.</p>
                <p>Ки́ими смире́нными устна́ми/ воспое́м Алекса́ндра прему́драго?/ со́лнца пресве́тлаго, Всечестны́я Тро́ицы моли́твенника,/ печа́льных утеше́ние и отча́янных засту́пника,/ похвалу́ земли́ Росси́йския,/ реку́ ми́лости вои́стинну и больны́х врача́ безме́здна,/ смире́ния Христо́ва подража́теля,/ подаю́щаго нам ве́лию ми́лость.</p>
                <p>Ки́ими духо́вными пе́сньми/ воспое́м пресла́внаго?/ свети́льника незаходи́маго Со́лнца мы́сленнаго,/ пра́вды пра́вило, весе́лие земли́ Росси́йския,/ кре́пость гра́да на́шего и забра́ло,/ сиро́т пита́теля, оби́димых засту́пника,/ столпа́ пресве́тлаго, просвеща́ющаго нас чуде́с светлостьми́/ и подаю́ща ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Всяк град и страна́,/ сла́вному гра́ду на́шему сра́дуйтеся/ и псало́мски восплещи́те рука́ми вку́пе,/ духо́вно торжество́ <style>Днесь</style> пра́зднующе:/ се у́бо ди́вный наш врач и спаси́тель, Алекса́ндр вели́кий,/ Небе́снаго врачевства́ цельбы́ предлага́ет/ и к непреста́нным цельба́м ти́хо созыва́ет/ не хи́тростьми челове́ческими, не обвяза́нием,/ но де́йством Свята́го Ду́ха,/ душе́вное и теле́сное исцеле́ние па́че естества́ подава́я./ Его́же и прие́млюще/ дово́льно, всяк род и во́зраст сла́вим Христа́ Бога́,/ подаю́щаго нам его ра́ди ве́лию ми́лость.</p>
                <p>
                    <style>И ны́не, пра́здника, глас 8:</style>
                </p>
                <p>По рождестве́ Твое́м, Богоневе́сто Влады́чице,/ пришла́ еси́ в храм Госпо́день воспита́тися/ во свята́я святы́х, я́ко освяще́нна:/ тогда́ и Гаврии́л по́слан бысть к Тебе́, Всенепоро́чней,/ пи́щу Тебе́ принося́./ Небе́сная вся удиви́шася, зря́ще Ду́ха Свята́го, в Тя все́льшася./ Те́мже, Пречи́стая и Нескве́рная,/ Я́же на Небеси́ и на земли́ сла́вима,/ Ма́ти Бо́жия, спаси́ род наш.</p>
                <p>
                    <style>Вход. Проки́мен дне. И чте́ния.</style>
                </p>
                <p>Прему́дрости Соломо́новы чте́ние 
                    <style>(глава́ 3):</style></p>
                <p>Пра́ведных ду́ши в руце́ Бо́жией,/ и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их,/ и е́же от нас ше́ствие — сокруше́ние;/ они́ же суть в ми́ре./ И́бо пред лице́м челове́ческим а́ще и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше,/ вели́кими благоде́тельствовани бу́дут,/ я́ко Бог искуси́ я/ и обре́те их досто́йны Себе́./ Я́ко зла́то в горни́ле, искуси́ их,/ и я́ко всепло́дие же́ртвенное прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися Нань разуме́ют и́стину/ и ве́рнии в любви́ пребу́дут Ему́./ Я́ко благода́ть и ми́лость в преподо́бных Его́/ и посеще́ние во избра́нных Его́.</p>
                <p>Прему́дрости Соломо́новы чте́ние 
                    <style>(гла́вы 5, 6):</style></p>
                <p>Пра́ведницы во ве́ки живу́т,/ и в Го́споде мзда их, и попече́ние их у Вы́шняго./ Сего́ ра́ди прии́мут Ца́рствие благоле́пия/ и вене́ц добро́ты от руки́ Госпо́дни;/ зане́ десни́цею покры́ет я и мы́шцею защити́т их./ Прии́мет всеору́жие рве́ние свое́/ и вооружи́т тварь в месть враго́м./ Облече́тся в броня́ пра́вды/ и возложи́т шлем — суд нелицеме́рен./ Прии́мет щит непобеди́мый — преподо́бие,/ поостри́т же напра́сный гнев во ору́жие,/ спобо́рет же с ним мир на безу́мныя./ По́йдут праволу́чныя стре́лы мо́лниины,/ и, я́ко от благокру́гла лу́ка облако́в, на наме́рение полетя́т./ И от каменоме́тныя я́рости, испо́лнь паду́т гра́ды,/ вознегоду́ет на них вода́ морска́я,/ ре́ки же потопя́т я на́гло./ Сопроти́в ста́нет им дух си́лы,/ и, я́ко ви́хор, разве́ет их,/ и опустоши́т всю зе́млю беззако́ние,/ и злоде́йство преврати́т престо́лы си́льных./ Слы́шите у́бо, ца́рие, и разуме́йте,/ навы́кните судии́ конце́в земли́./ Внуши́те, держа́щии мно́жества/ и гордя́щиися о наро́дех язы́к,/ я́ко дана́ есть от Го́спода держа́ва вам/ и си́ла от Вы́шняго.</p>
                <p>Прему́дрости Соломо́новы чте́ние 
                    <style>(глава́ 4):</style></p>
                <p>Пра́ведник, а́ще пости́гнет сконча́тися, в поко́и бу́дет./ Ста́рость бо честна́ не многоле́тна,/ ниже́ в числе́ лет исчита́ется./ Седи́на же есть му́дрость челове́ком/ и во́зраст ста́рости — житие́ нескве́рное./ Благоуго́ден Бо́гу быв, возлю́блен бысть/ и живы́й посреде́ гре́шников преста́влен бысть./ Восхище́н бысть, да не зло́ба измени́т ра́зума его́,/ или́ лесть прельсти́т ду́шу его́./ Раче́ние бо зло́бы помрача́ет до́брая/ и паре́ние по́хоти пременя́ет ум незло́бив./ Сконча́вся вма́ле, испо́лни ле́та до́лга,/ уго́дна бо бе Го́споду душа́ его,/ сего́ ра́ди потща́ся от среды́ лука́вствия./ Лю́дие же, ви́девше и не разуме́вше,/ ниже́ положи́вше в помышле́нии таково́е,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
                <p>
                    <style>На литии́ стихи́ры, глас 3.</style>
                </p>
                <p>
                    <style>Подо́бен:</style> Поста́виша:</p>
                <p>3емля́ на́ша и страна́, блаже́нне,/ чудеса́ твоя́ возвеща́ют и воспева́ют у́бо всю́ду:/ Христо́с бо тя нам свети́льника показа́,/ просвеща́юща ду́ши на́ша.</p>
                <p>
                    <style>Глас 4:</style>
                </p>
                <p>Лю́дие и кня́зи,/ вку́пе бога́тии и убо́зии, ра́дуйтеся,/ све́тлое <style>Днесь</style> торжество́ пра́зднующе о́бщаго засту́пника,/ блаже́ннаго Алекса́ндра:/ воспева́йте у́бо, и́стиннии безмо́лвницы и прости́и лю́дие,/ о́бщаго предста́теля, и помо́щника,/ и мо́лебника о душа́х на́ших.</p>
                <p>
                    <style>Глас 5:</style>
                </p>
                <p>Богоприя́тне и преподо́бне Алекси́е,/ от ложе́сн поро́д свят Бо́гу нарече́н еси́,/ благи́ми де́лы све́тло украси́лся еси́,/ ми́лостынями и чистото́ю сосу́д Свята́го Ду́ха был еси́:/ И́мже де́йствуеши пресла́вная чудеса́/ с ве́рою приходя́щим ко свято́му твоему́ гро́бу.</p>
                <p>Боговенча́нный Алекса́ндре,/ страны́ на́шей держа́ва светоно́сная,/ князе́й похвала́ велехва́льная,/ христиа́н побо́рниче непобе́дный,/ о ни́хже, жив сый, ду́шу твою́ полага́л еси́,/ си́це и по сме́рти неотсту́пно Оте́чество твое́ сохраня́й,/ на ага́ряны моли́твами твои́ми спосо́бствуя.</p>
                <p>Богому́дре Алекса́ндре преподо́бне,/ егда́ ре́вностию Бо́жиею разже́гся,/ в зе́млю ше́ствовати неве́дущих Бо́га не отрица́лся еси́/ и та́мо прише́ствием твои́м безбо́жнаго царя́ удиви́л еси́,/ христоимени́тым же лю́дем тишину́ исхода́тайствовал еси́./ Тем и <style>Днесь</style> к Бо́гу хода́тайствуй о нас,/ да уще́дрит ны в День Су́дный.</p>
                <p>
                    <style>Сла́ва, глас 2:</style>
                </p>
                <p>Прииди́те, Христоимени́тии собо́ри,/ Богопочте́нии кня́зи и благове́рнии/ ку́пно же со святи́тели и Христолюби́вое мно́жество,/ све́тло соста́вльше, псало́мскую песнь/ Боже́ственному сему́ венцено́сцу Алекса́ндру принесе́м, реку́ще:/ ра́дуйся, Тро́ицы побо́рниче великоимени́тый;/ ра́дуйся, крестоно́сных князе́й похвало́ Боговенча́нная;/ ра́дуйся, христиа́н рог Богоно́сный,/ о ни́хже Христу́ моля́ся, не оскуде́й/ дарова́ти мир и ве́лию ми́лость.</p>
                <p>
                    <style>И ны́не, пра́здника, глас 5:</style>
                </p>
                <p>Возсия́ день ра́достен и пра́здник всече́стен:/ <style>Днесь</style> бо, Я́же пре́жде рождества́ и по рождестве́ Де́ва пребы́вши,/ в храм Госпо́день приво́дится./</p>
                <p>И ра́дуется Заха́рия ста́рец, роди́тель Предте́чев,/ и вопие́т ве́село:/ прибли́жися, Предста́тельница скорбя́щих, в храм святы́й,/ я́ко свята́, освяти́тися во оби́телище Всецаря́./ Да весели́тся Иоаки́м пра́отец, и А́нна да ра́дуется,/ я́ко принесо́ша Бо́гу, я́ко триле́тствующую Ю́ницу, непоро́чную Влады́чицу./ Ма́тери, сра́дуйтеся, де́вы, взыгра́йте, и непло́ды, сликовству́йте,/ я́ко отве́рзе нам Небе́сное Ца́рство пронарече́нная Всецари́ца,/ ра́дуйтеся, лю́дие, и весели́теся.</p>
                <p>
                    <style>На стихо́вне стихи́ры, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Я́ко ве́лие со́лнце,/ яви́лся еси́, блаже́нне, вселе́нней,/ чудесы́ стра́шными просвеща́я весь мир./ Тем вси, соше́дшеся,/ Христа́ воспои́м, спаса́ющаго ны от бед/ моли́твами твои́ми.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Све́том сия́я Боже́ственныя благода́ти,/ и чудоде́йствуеши непреста́нно./ И ны́не моли́ Христа́ Бо́га, блаже́нне Алекса́ндре,/ изба́вити от бед ду́ши на́ша.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Не от Ри́ма возсия́л еси́,/ ни от Сио́на, Богому́дре,/ но в Росси́йстей земли́ яви́лся еси́,/ чудотво́рец пресла́вен,/ исцеле́ние подава́я неоску́дно/ всем, приходя́щим с ве́рою.</p>
                <p>
                    <style>Сла́ва, глас 1. Самогла́сен:</style>
                </p>
                <p>Ра́дуйся и весели́ся, гра́де Влади́мире,/ и све́тло торжеству́й, и лику́й Христо́ва Це́рковь,/ в не́йже положено́ честно́е те́ло блаже́ннаго Алекса́ндра,/ те́ло драго́е, те́ло пресла́вное,/ те́ло, чудеса́ точа́щее всем, приходя́щим с ве́рою./ Прииди́те, вси лю́дие, прииди́те, ве́рнии, поклони́мся,/ тецы́те и собери́теся,/ и псало́мски того́ воспои́м, ра́дующеся,/ и облобыза́ем че́стно мо́щи ди́внаго врача́ на́шего,/ печа́льных при́сную уте́ху и отча́янных наде́жду,/ похвалу́ земли́ Росси́йстей,/ посо́бника на враги́, и всем челове́ком засту́пника,/ и моли́твенника о спасе́нии душ на́ших.</p>
                <p>
                    <style>И ны́не, пра́здника, глас 6:</style>
                </p>
                <p><style>Днесь</style> собо́ри ве́рных, соше́дшеся,/ духо́вне да торжеству́ем,/ и Богоотрокови́цу, Де́ву и Богоро́дицу,/ в храм Госпо́день приводи́му, благоче́стно восхва́лим,/ предъизбра́нную от всех родо́в,/ во оби́телище всех Царя́ Христа́ и Бога́./ Де́вы, свещи́ нося́ще, предъиди́те,/ Присноде́вы чту́ще честно́е происхожде́ние;/ ма́тери, печа́ль всю отложи́вше, ра́достно спосле́дствуйте/ Ма́тери Бо́га быва́ющей и ра́дости ми́ра Хода́таице:/ вси у́бо ра́достно, е́же ра́дуйся,/ со А́нгелом возопие́м Обра́дованней,/ при́сно моля́щейся о душа́х на́ших.</p>
                <p>
                    <style>На благослове́нии хлебо́в тропа́рь свята́го, два́жды, и пра́здника. А́ще несть бде́ния, глаго́лем тропа́рь свята́го. Сла́ва, и ны́не, пра́здника.</style>
                </p>
                <p>
                    <style>Тропа́рь свята́го, глас 4: </style>
                </p>
                <p>Я́ко благочести́ваго ко́рене/ пречестна́я о́трасль был еси́, блаже́нне Алекса́ндре:/ яви́ бо тя Христо́с, я́ко не́кое Боже́ственное сокро́вище Росси́йстей земли́,/ но́ваго чудотво́рца, пресла́вна и Богоприя́тна./ И <style>Днесь</style> соше́дшеся в па́мять твою́ ве́рою и любо́вию,/ во псалме́х и пе́ниих ра́дующеся, сла́вим Го́спода,/ да́вшаго тебе́ благода́ть исцеле́ний,/ Его́же моли́ спасти́ град сей,/ и держа́ве Росси́йской Богоуго́дней бы́ти,/ и сыново́м Росси́йским спасти́ся.</p>
                <p>
                    <style>Сла́ва, и ны́не, пра́здника, глас то́йже:</style>
                </p>
                <p><style>Днесь</style> благоволе́ния Бо́жия предображе́ние/ и челове́ков спасе́ния пропове́дание,/ в хра́ме Бо́жии я́сно Де́ва явля́ется/ и Христа́ всем предвозвеща́ет./ Той и мы велегла́сно возопии́м:/ ра́дуйся, смотре́ния/ Зижди́телева исполне́ние.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь пра́здника, два́жды. Сла́ва, свята́го, и ны́не, пра́здника.</style></p>
                <p>
                    <style>По 1-м стихосло́вии седа́лен, глас 4.</style>
                </p>
                <p>
                    <style>Подо́бен:</style> Удиви́ся Ио́сиф:</p>
                <p>Ра́дуйся, я́ко вторы́й Фессало́нь в Росси́йстей земли́,/ сла́вный гра́де Влади́мире,/ и любе́зными пе́сньми вку́пе лику́й, Боже́ственная Це́рковь,/ в не́йже пречестно́е те́ло Алекса́ндра, прему́драго, блаже́ннаго/ подае́т разли́чно всем исцеле́ние./ И сего́ ра́ди возопии́м к нему́:/ моли́твами твои́ми, блаже́нне,/ исцели́ неду́ги и боле́зни на́ша/ и вся́ческих изба́ви искуше́ний/ ве́рою и любо́вию па́мять твою́ восхваля́ющих.</p>
                <p>
                    <style>Сла́ва, и ны́не, пра́здника, глас 1.</style>
                </p>
                <p><style>Подо́бен:</style> Ка́мени запеча́тану:</p>
                <p>Свята́я святы́х, Богоро́дице, су́щи,/ досто́йно приведе́ся жи́ти во свята́я,/ я́ко одушевле́н Госпо́день киво́т/ и Свята́го Ду́ха и́стинно вмести́лище Боже́ственное, Де́во Ма́ти./ Те́мже всели́ся в Тя, И́же Отцу́ единоро́дный/ и Свято́му Ду́ху соесте́ственный,/ Твой Сын неискусому́жно,/ обоготвори́в все челове́чество.</p>
                <p>
                    <style>По 2-й кафи́зме седа́лен, глас 3.</style>
                </p>
                <p><style>Подо́бен:</style> Красоте́ де́вства:</p>
                <p>Благода́рно зове́м вси Христо́ву уго́днику ми́лостивому,/ незло́бивому и кро́ткому,/ приле́жно моля́щеся любо́вию:/ разруши́ брань страсте́й на́ших,/ и отжени́ де́монская мечта́ния, блаже́нне,/ и моли́ Бо́га дарова́ти нам ве́лию ми́лость.</p>
                <p>
                    <style>Сла́ва, и ны́не, пра́здника, глас 4.</style>
                </p>
                <p>Подобен: Яви́лся еси́ <style>Днесь</style>:</p>
                <p>Весе́лия <style>Днесь</style> вселе́нная испо́лнися вся/ в благознамени́том пра́зднице Богоро́дицы, зову́щи:/ Та есть сень небе́сная.</p>
                <p>
                    <style>Велича́ние:</style>
                </p>
                <p>Велича́ем тя,/ благове́рный кня́же Алекса́ндре,/ и чтим свято́е успе́ние твое́,/ и ны́не мо́лиши за нас/ Христа́, Бо́га на́шего.</p>
                <p>
                    <style>По полиеле́и седа́лен, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Дух Святы́й тя, блаже́нне, наста́ви/ Оте́чествие твое́ па́ствити на па́житех спаси́тельных,/ и Христо́с свети́льника тя показа́ я́ве:/ сего́ ра́ди лику́й и весели́ся со дерзнове́нием,/ я́ко сугу́быя венцы́ от Венцеда́вца прии́м.</p>
                <p>
                    <style>Сла́ва, и ны́не, пра́здника:</style>
                </p>
                <p>Пре́жде зача́тия, Чи́стая, освяти́лася еси́ Бо́гу/ и, ро́ждшися на земли́, дар принесла́ся еси́ ны́не Ему́,/ исполня́ющи оте́ческое обеща́ние:/ в Боже́ственнем же хра́ме, я́ко су́що Боже́ственный храм,/ от младе́нства чи́сте со свеща́ми све́тлыми отдана́ бы́вши,/ яви́лася еси́ прия́телище непристу́пнаго и Боже́ственнаго све́та./ Вели́ко вои́стинну предше́ствие Твое́, еди́на Богоневе́сто и Присноде́во.</p>
                <p>
                    <style>А́ще ли кто изволи́т пе́ти по́сле отда́ния пра́здника Святы́я Богоро́дицы, глаго́лет по седа́льнах, Сла́ва, и ны́не, Богоро́дичны сия́.</style>
                </p>
                <p>
                    <style>По 1-м седа́льне, Богоро́дичен:</style>
                </p>
                <p>Удиви́ся Ио́сиф, е́же па́че естества́ зря/ и внима́ше мы́слию, и́же на руно́ дождь, в безсе́менном зача́тии Твое́м, Богоро́дице,/ купину́, огне́м неопали́мую, жезл Ааро́нов прозя́бший./ И свиде́тельствуя, обру́чник<a type="note" xlink:href="#note201">201</a>
                    Твой и храни́тель свяще́нником взыва́ше:/ Де́ва ражда́ет и по рождестве́ па́ки Де́ва пребыва́ет.</p>
                <p>
                    <style>По 2-м седа́льне, Богоро́дичен:</style>
                </p>
                <p>Красоте́ де́вства Твоего́ и пресве́тлой чистоте́ Твое́й/ Гаврии́л, удиви́вся, вопия́ше Ти, Богоро́дице:/ ку́ю Ти похвалу́ принесу́ досто́йную?/ что же возъимену́ю Тя? недоумева́ю и ужаса́юся./ Те́мже, я́ко повеле́н бых, вопию́ Ти:/ ра́дуйся, Благода́тная.</p>
                <p>
                    <style>По полиеле́и, Богоро́дичен:</style>
                </p>
                <p>О Тебе́ ра́дуется, Благода́тная, вся́кая тварь,/ А́нгельский собо́р и челове́ческий род,/ освяще́нный хра́ме и раю́ слове́сный, де́вственная похвало́,/ из Нея́же Бог воплоти́ся и Младе́нец бысть, пре́жде век Сый Бог наш:/ ложесна́ бо Твоя́ Престо́л сотвори́ и чре́во Твое́ простра́ннее Небе́с соде́ла./ О Тебе́ ра́дуется, Благода́тная, вся́кая тварь, сла́ва Тебе́.</p>
                <p>
                    <style>Степе́нна, 1-й антифо́н 4-го гла́са. Проки́мен: </style>Честна́ пред Го́сподем смерть преподо́бных Его́. 
                    <style>Стих:</style> 
                    Что возда́м Го́сподеви о всех, я́же воздаде́ ми. Вся́кое дыха́ние: 
                    <style>Ева́нгелие от Матфе́я, зача́ло 43.</style></p>
                <p>
                    <style>По 50-м псалме́ стихи́ра самогла́сна, глас 6:</style>
                </p>
                <p>Прииди́те, вси лю́дие,/ хвалу́ принесе́м блаже́нному, вопию́ще си́це:/ ра́дуйся, пресве́тлый сто́лпе, просвеща́я нас чуде́с светлостьми́;/ ра́дуйся, ро́сный о́блаче, пла́мень погаша́яй страсте́й/ и ороша́яй ве́рных мы́сли, Боже́ственный Алекса́ндре.</p>
                <p>
                    <style>Кано́н пра́здника со ирмосо́м на 6: И свято́му два кано́на, на 8.</style>
                </p>
                <p>
                    <style>А́ще ли вне попра́зднства изво́лит настоя́тель пе́ти благове́рному кня́зю Алекса́ндру, пое́м кано́н Богоро́дице со ирмосо́м на 6, глас 2: </style>Нетре́ну, необы́чну: <style>(во Окто́ихе).</style></p>
                <p>
                    <style>Кано́н Алекса́ндру, глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Моря́ чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</emphasis>
                    <emphasis/>
                </p>
                <p>Прии́мша в свое́м се́рдцы, Бла́же,/ Твою́ благода́ть духо́вную тве́рдо прему́драго повеле́ния/ и в ду́ши благочести́вых вложи́вшаго,/ похвала́ми даждь ублажи́ти Алекса́ндра пресла́внаго.</p>
                <p>Свети́льниче многосве́тлый Росси́йския земли́,/ чудесы́, я́коже со́лнце второ́е, сия́я,/ всех нас помина́й, соверша́ющих па́мять твою́, Алекса́ндре блаже́нне.</p>
                <p>Це́ркве был еси́ Христо́вы красота́, блаже́нне,/ пе́нием бо сию́ украси́л еси́, пресла́вне./ И ны́не мо́лим тя:/ свободи́ ны от вся́кия бра́ни бори́теля, пою́щия тя, Алекса́ндре.</p>
                <p>
                    <style>Богоро́дичен:</style> Ра́дуйся, благода́ти Исто́чниче;/ ра́дуйся, ле́ствице и дверь Небе́сная;/ ра́дуйся, свети́льниче, и ста́мно злата́я, и горо́ несеко́мая,/ Де́во, Жизнода́вца Христа́ ми́ру ро́ждшая.</p>
                <p>
                    <style>Други́й кано́н свято́му, глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
                    <emphasis/>
                </p>
                <p>Досто́йными похвала́ми воспе́ти пресла́внаго чудотво́рца/ ум и смысл да́руй ми, Христе́ Бо́же,/ я́ко да воспою́, ра́дуяся, па́мять его́.</p>
                <p>Пе́сньми и пе́ньми духо́вными восхва́лим блаже́ннаго,/ и честну́ю его́ и многоцеле́бную ра́ку, обстоя́ще,/ любе́зно облобыза́ем, и си́це вопие́м:/ ра́дуйся, Оте́честву твоему́ пресве́тлый свети́льниче.</p>
                <p>Богому́дре Алекса́ндре, а́ще тя и напосле́док лет/ новопросвеще́нная Росси́йская страна́ возрасти́,/ но дре́вних че́сти сподо́бился еси́, дарова́ние чуде́с досто́йно прие́м.</p>
                <p>
                    <style>Богоро́дичен:</style> Зако́н кроме́ есте́ственных, Де́во,/ родила́ еси́ Законода́вца Бо́га, Челове́ка бы́вша:/ Того́, я́ко бла́га, моли́, Всенепоро́чная, на́ша беззако́ния презре́ти.</p>
                <p>
                    <style>Катава́сия
                        <emphasis>:</emphasis></style>
                    <emphasis>Христо́с ражда́ется:</emphasis>
                </p>
                <p>
                    <emphasis/>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
                    <emphasis/>
                </p>
                <p>Во весь мир про́йде сла́ва чуде́с твои́х, блаже́нне,/ и́миже просвети́л еси́ вселе́нную,/ от всех напа́стей<a type="note" xlink:href="#note202">202</a>
                    избавля́я при́сно.</p>
                <p>Благочести́ваго и венцено́снаго Алекса́ндра,/ соше́дшеся, по достоя́нию восхва́лим,/ я́ко чуде́с пода́теля оби́льнаго и Го́споду моля́щася о всех нас.</p>
                <p>Исто́чник чуде́с гроб твой яви́ся неисчерпа́емый,/ от него́же ре́ки исцеле́ний излива́еши/ ве́рно па́мять твою́ творя́щим, блаже́нне.</p>
                <p>
                    <style>Богоро́дичен:</style> Ты еди́на на земли́ преесте́ственных благи́х Хода́таица, Ма́ти Бо́жия, была́ еси́:/ тем Ти, ра́дуйся, зове́м.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ еди́не Человеколю́бче.</emphasis>
                    <emphasis/>
                </p>
                <p>Свети́льник све́та яви́лся еси́, Алекса́ндре Боже́ственный,/ неду́гов глубо́кую тьму разруша́я всегда́/ заре́ю све́тлою чуде́с, прему́дре.</p>
                <p>Престо́лу предстои́ши благода́ти, со все́ми А́нгелы ра́дуяся <style>Днесь</style>/ и ми́ру исцеле́ния раздава́я бога́тство,/ спаси́ всех нас моли́твами твои́ми, блаже́нне.</p>
                <p>Жития́ твоего́ све́тлость, преподо́бне,/ всем Бог я́ве показа́ возжже́нием свещи́ у гро́ба твоего́./ Те́мже прибега́ющии к тебе́ с ве́рою, вси просвеща́ются.</p>
                <p>
                    <style>Богоро́дичен:</style> Я́ко вои́стинну Госпо́дь воцари́ся в Ца́рствие неотпа́дающее/ и облече́ся псало́мски из Тебе́, Богома́ти, в кра́сное благоле́пие, плоть святу́ю,/ е́юже смерть прия́т и разруши́ ея́ ца́рство.</p>
                <p>
                    <style>Седа́лен, глас 8:</style>
                </p>
                <p>Я́ко звезда́ многосве́тлая, от восто́ка произше́д,/ яви́лся еси́ све́тлаго ра́ди жития́ твоего́/ и чистоты́ душе́вныя и теле́сныя сосу́д Свята́го Ду́ха;/ и сего́ ра́ди по успе́нии твое́м от мно́гих лет/ во гро́бе нетле́нны обрето́шася святы́я твоя́ мо́щи,/ от ни́хже источа́еши ре́ки чуде́с исцеле́ний ве́рно зову́щим ти:/ ра́дуйся, благове́рный вели́кий кня́же Алекса́ндре.</p>
                <p>
                    <style>Сла́ва и ны́не, пра́здника, глас 4:</style>
                </p>
                <p>Непоро́чная А́гница и нескве́рный черто́г,/ в дом Бо́жий Богоро́дица Мариа́м с весе́лием вво́дится пресла́вно,/ Ю́же А́нгели Бо́жии дорино́сят ве́рно,/ и вси ве́рнии блажа́т при́сно/ и благода́рственно пою́т Ей непреста́нно ве́лиим гла́сом:/ на́ша сла́ва и спасе́ние Ты еси́, Всенепоро́чная.</p>
                <p>
                    <style>А́ще ли несть попра́зднства, глаго́лем: Сла́ва, и ны́не, Богоро́дичен:</style>Я́ко Всенепоро́чная Неве́ста Творцу́:</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
                    <emphasis/>
                </p>
                <p>Кто любо́вь твою́ и ми́лость ко всем челове́ком, па́че же к ни́щим изглаго́лет?/ и по сме́рти у́бо, я́ко жив, просте́рл еси́ ру́ку твою́/ и прия́л еси́ от иера́рха сви́ток грехо́в проще́ния.</p>
                <p><style>Днесь</style> день свята́го пра́зднственный/ мно́гия созыва́ет на весе́лие духо́вное, и трапе́зу,/ и пи́щу нетле́нныя жи́зни Боже́ственнаго наслажде́ния.</p>
                <p>К Боже́ственному све́ту ны́не преста́вился еси́,/ све́та сын возлю́блен быв,/ в ра́дости и красоте́ с ли́ки А́нгельскими ны́не ра́достно лику́еши, блаже́нне.</p>
                <p>
                    <style>Богоро́дичен:</style> Све́та Твоего́ блиста́ньми озари́, Отрокови́це Всенепоро́чная,/ е́же в нощи́ страсте́й искуше́нии одержи́мое се́рдце мое́,/ пра́вды Со́лнце Свет возсия́вши.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                    <emphasis/>
                </p>
                <p>Заре́ю Трисо́лнечныя благода́ти сия́я,/ све́тле твой пра́здник творя́щих озари́/ и страстна́го омраче́ния де́монскаго изба́ви, Алекса́ндре пресла́вне.</p>
                <p>Источи́л еси́ ре́ки чуде́с, блаже́нне,/ ве́рных напая́ющия сердца́/ и му́тныя во́ды многобо́жия изсуша́ющия.</p>
                <p>Архиере́и и свяще́нницы, мона́си и прости́и,/ и ста́рцы со ю́нотами, и весь во́зраст, све́тло предъигра́йте/ и па́мять блаже́ннаго в пе́снех возвели́чите.</p>
                <p>
                    <style>Богоро́дичен:</style> Име́ю Тя помо́щницу и не постыжду́ся, Пречи́стая Ма́ти Бо́жия,/ име́ю Тя предста́тельницу и враг мои́х не убою́ся.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ты, Го́споди, мой Свет,/ в мир прише́л еси́,/ Свет святы́й, обраща́яй из мра́чна неве́дения/ ве́рою воспева́ющия Тя.</emphasis>
                    <emphasis/>
                </p>
                <p>Досточу́дная и пресла́вная па́мять твоя́/ возсия́ в Росси́йстей земли́, блаже́нне,/ и ра́достно ве́рных весели́т собо́ры.</p>
                <p>Отверзо́шася тебе́ две́ри Еде́мския,/ и несказа́нен свет и Трисия́нен возси́я, блаже́нне,/ в неподви́жнем Ца́рствии Небе́снем,/ и пра́ведных весе́лие прия́л еси́ ра́дуяся.</p>
                <p>Ны́не Алекса́ндр вели́кий, сиро́т и вдов ми́лостивый печа́льник,/ Оте́чествие свое́ и вся вку́пе я́ве созыва́ет:/ прииди́те, собра́вшеся, я́ко о́бщему засту́пнику све́тло торжеству́ем.</p>
                <p>
                    <style>Богоро́дичен:</style> Сый в зра́це Бо́жии,/ Пребоже́ственный всели́ся во чре́во Твое́,/ в зрак мой облече́ся Госпо́дь, Пренепоро́чная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>У́тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе́, ино́го не ве́мы.</emphasis>
                    <emphasis/>
                </p>
                <p>Прия́л еси́ исцеле́ний благода́ть, Алекса́ндре сла́вне,/ су́щим в беда́х подава́еши здра́вие твои́м заступле́нием;/ тем ра́тных де́рзость низложи́ и ми́ру подава́й чудеса́.</p>
                <p>Я́ко звезда́ светла́ яви́ся непреле́стная,/ плене́нных свободи́тель, и ни́щих богати́тель,/ и боля́щих врач, Руси́ побо́рник и гра́да на́шего утвержде́ние.</p>
                <p>Яви́ся в Росси́йстей земли́ чудотво́рец, пресла́вен Алекса́ндр блаже́нный,/ я́ко всесве́тел свети́льник сия́я во всем ми́ре/ и во мра́це страсте́й озаря́я вся.</p>
                <p>
                    <style>Богоро́дичен:</style> Ме́ртвости и тли изба́вила еси́ челове́чество,/ естество́м бо Жизнода́вца и Бо́га без се́мене родила́ еси́, Де́во Всенепоро́чная,/ на благоде́яние восхваля́ющих Тя ве́рно.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
                    <emphasis/>
                </p>
                <p>Твоя́ свята́я па́мять, Алекса́ндре, вселе́нную весели́т,/ созыва́ющи ве́рныя в честны́й храм твой,/ в не́мже ны́не ра́достию совоку́пльшеся, тя мо́лим:/ язы́ческаго наше́ствия изба́ви лю́ди твоя́, пресла́вне.</p>
                <p>Весе́лия <style>Днесь</style> вся испо́лнися Росси́йская земля́,/ в наро́читый день пра́здника пресла́внаго чудотво́рца, Алекса́ндра блаже́ннаго:/ соблюда́ет бо Оте́чество свое́ вы́ну ненаве́тно.</p>
                <p>Сиро́т и вдов засту́пника и в беда́х непобори́маго помо́щника,/ пе́сньми Алекса́ндра ублажи́м, сла́вяще:/ пра́зднующих бо па́мять его́ ве́село от бед избавля́ет и скорбе́й.</p>
                <p>
                    <style>Богоро́дичен:</style> Святы́й Иису́с всели́ся во утро́бу Твою́,/ во святы́х, Де́во, почива́яй/ и прославля́яй ве́рою и́стинною сего́, Отрокови́це, сла́вящия.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся:/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                    <emphasis/>
                </p>
                <p>От пречестна́го ко́рене изра́сл еси́ ветвь, пресла́вне,/ и благоче́стно на земли́ пожи́л еси́, и прия́телище чи́сто Ду́ха яви́лся еси́,/ освяща́я ве́рою притека́ющия ти, блаже́нне.</p>
                <p>Доброде́телем поло́жника и благочести́вым князе́м удобре́ние,/ Це́рковь сла́вит тя и воспева́ет, блаже́нне:/ моли́твами твои́ми пода́ждь чту́щим любо́вию до́блести твоя́ и боре́ния/ лю́тых прегреше́ний оставле́ние.</p>
                <p>И́же в беда́х и в ско́рбех су́щии, к ра́це твое́й притека́юще,/ прие́млют честна́я дарова́ния, от в тебе́ живу́щия благода́ти:/ ты бо ми́ру при́сно источа́еши исцеле́ние.</p>
                <p>
                    <style>Богоро́дичен:</style> Су́щи Пресвяты́й храм, Богоро́дице,/ Исто́чник родила́ еси́, Пренепоро́чная, неисчерпа́емый, Влады́чице.</p>
                <p>
                    <style>Конда́к, глас 8.</style>
                </p>
                <p>
                    <style>Подо́бен:</style> Я́ко нача́тки:</p>
                <p>Я́ко звезду́ тя пресве́тлу, почита́ем,/ от восто́ка возсия́вшую и на за́пад прише́дшую:/ всю бо страну́ сию́ чудесы́ и добро́тою обогаща́еши/ и просвеща́еши ве́рою чту́щия па́мять твою́, Алекса́ндре блаже́нне./ Сего́ ра́ди <style>Днесь</style> пра́зднуем твое́ успе́ние, лю́дие твои́ су́щии:/ моли́ спасти́ Оте́чество твое́ и вся притека́ющия к ра́це моще́й твои́х/ и ве́рно вопию́щия ти:/ ра́дуйся, гра́ду на́шему утвержде́ние.</p>
                <p>
                    <style>Икос:</style>
                </p>
                <p>Ве́лий чудотво́рец яви́лся еси́ Росси́йския земли́, блаже́нный Алекса́ндре,/ неви́димо Христо́вы лю́ди посеща́я и исцеле́ния подава́я бога́тно/ всем от души́ приходя́щим и согла́сно вопию́щим си́це:/ ра́дуйся, сто́лпе пресве́тлый, просвеща́я нас чуде́с светлостьми́;/ ра́дуйся, велехва́льнаго краля́ победи́вый посо́бием Бо́жиим;/ ра́дуйся, свободи́вый град Псков от неве́рных;/ ра́дуйся, лати́нская уче́ния презре́вый и преле́сть их в ничто́же вмени́вый;/ ра́дуйся, я́ко восприя́л еси́ в тле́нных ме́сто нетле́нная;/ ра́дуйся, Све́та Непристу́пнаго зри́телю;/ ра́дуйся, я́ко лику́еши со А́нгелы;/ ра́дуйся, о́блаче ро́сный, ве́рных мы́сли ороша́яй;/ ра́дуйся, те́мных страсте́й прогони́телю;/ ра́дуйся, Росси́йстей земли́ засту́пниче;/ ра́дуйся, гра́ду на́шему заступле́ние.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>В пещи́ Авраа́мстии о́троцы перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
                </p>
                <p><style>Днесь</style> Це́рковь Христо́ва, пра́зднующи Алекса́ндрово торжество́, бы́вшее о Бо́зе,/ соше́дшимся вои́стинну источа́ет исцеле́ние,/ приле́жно моля́щимся и любо́вию пою́щим его́.</p>
                <p>Во всех страна́х произы́де веща́ние:/ я́ко на́шего гра́да яви́ся чудотво́рец пресла́вен,/ источа́я исцеле́ний мно́жество, всем прося́щим те́пле.</p>
                <p><style>Днесь</style> весе́лия исполня́ется храм Бо́га на́шего,/ в не́мже лежа́т честны́я мо́щи блаже́ннаго,/ и вси притека́ющии облобыза́ют со стра́хом святу́ю раку пресла́внаго и прие́млют исцеле́ние.</p>
                <p>
                    <style>Богоро́дичен:</style> Вы́шняго освяще́нное Бо́жие селе́ние, ра́дуйся,/ Тобо́ю бо даде́ся ра́дость, Богоро́дице, вопию́щим Ти:/ благослове́на Ты в жена́х еси́, Всенепоро́чная Влады́чице.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше, о́троцы,/ в Вавило́не иногда́/ ве́рою Тро́ическою/ пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
                    <emphasis/>
                </p>
                <p>Я́ко звезда́, сия́я кра́сно, блаже́нне,/ заре́ю доброде́телей и мно́гим бысть просвеще́ние./ Тем и нас просвети́, вопию́щих ти:/ ра́дуйся, Алекса́ндре благоче́стне.</p>
                <p>Ны́не, сте́кшеся от всех стран и градо́в,/ свяще́нницы, и мона́си, и прости́и, бога́тии и убо́зии/ и вку́пе вси, ра́дующеся, хвалу́ воздади́м Христу́/ и уго́днику Его́, Алекса́ндру пресла́вному.</p>
                <p>Чудесы́ у́бо твои́ми, я́ко цвет, процве́л еси́, блаже́нне,/ и исцеле́ния подава́еши притека́ющим в кров твой, му́дре и досточу́дне.</p>
                <p>
                    <style>Богоро́дичен:</style> От де́вственных ложе́сн Твои́х вопло́щся, Бог яви́ся на спасе́ние на́ше./ Те́мже Тя Ма́терь ве́дуще, Богоро́дице, правове́рно вопие́м Ему́:/ оте́ц на́ших Бо́же, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Ру́це распросте́р, Дании́л/ львов зия́ния в ро́ве затче́,/</emphasis>
                    <emphasis>о́гненную же си́лу угаси́ша,/ доброде́телию препоя́савшеся,/ благоче́стия рачи́тели, о́троцы, взыва́юще:/ благослови́те, вся дела́ Госпо́дня, Го́спода.</emphasis>
                </p>
                <p>А́нгельстии чи́ни хва́лят тя, пресла́вне,/ и челове́честии ро́ди пою́т непреста́нно,/ творя́ще ве́рно па́мять твою́, Алекса́ндре великоимени́те.</p>
                <p>Тебе́ в чудесе́х сла́вна Росси́йским страна́м показа́ Бог, Алекса́ндре,/ и украси́ тя Небе́сными дарми́:/ Того́ моли́ поми́ловати всех нас.</p>
                <p>Побе́ды истинноимени́т, вои́стинну ве́рным лю́дем в беда́х/ и кре́пок помо́щник яви́лся еси́, Алекса́ндре блаже́нне.</p>
                <p>
                    <style>Богоро́дичен:</style> Свяще́нный Тя проро́к благообра́зно пропове́да,/ Дверь, и Го́ру, и Сень, и Зе́млю святу́ю, и О́блак све́та,/ из Него́же во тьме су́щим возсия́ Со́лнце, Де́во, Еди́н Светода́вец.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Богоглаго́ливии о́троцы в пещи́,/ со огне́м пла́мень попира́юще, по́яху:/ благослови́те, дела́ Госпо́дня, Го́спода.</emphasis>
                </p>
                <p>Я́ко у́тро, я́ко день све́тлый, твой пра́здник яви́ся, просвеща́я на́ша сердца́/ и всех, с ве́рою восхваля́ющих тя, Алекса́ндре пресла́вне.</p>
                <p>День спасе́ния и пра́здник весе́лия наста́,/ стеце́мся, ве́рнии, очи́стивше вку́пе ду́ши и телеса́:/ се бо нас призыва́ет Алекса́ндр Боже́ственный.</p>
                <p>Струя́ происхо́дит по моли́тве твое́й, Алекса́ндре, исцеле́ний вся́ческих,/ и омыва́ет скве́рны страсте́й, и гное́ния лю́тых очища́ет,/ и всех ве́рных напая́ет сердца́, любо́вию чту́щих тя, пресла́вне.</p>
                <p>
                    <style>Богоро́дичен:</style> О́бразы нося́щи дре́вле Рождества́ Твоего́, Де́во Ма́ти,/ пещь у́бо ю́ношей не опали́,/ та́кожде и о́гнь Боже́ственный утро́бы Твоея́, Чи́стая.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
                    <emphasis/>
                </p>
                <p>Красе́н те́лом и душе́ю, и благоче́стием сия́я, сла́вне, Боже́ственнаго ра́зума,/ орга́н был еси́ Свята́го Ду́ха:/ и по сме́рти у́бо к безсме́ртной жи́зни/ и неконча́емому блаже́нству преше́л еси́, ра́дуяся, Алекса́ндре Богому́дре.</p>
                <p>Я́ко светоза́рное, блаже́нне, со́лнце, возсия́в от за́пада,/ и всю заря́ми благоче́стия Росси́йскую зе́млю просвети́л еси́,/ и отгна́л еси́ тьму глубо́кую ерети́чествующих, Алекса́ндре пресла́вне.</p>
                <p>Твое́ свято́е преставле́ние <style>Днесь</style> све́тло пра́зднуем:/ испо́лни ра́дости и весе́лия восхваля́ющия тя, Алекса́ндре великоимени́те.</p>
                <p>
                    <style>Богоро́дичен:</style> Све́том мя Твоего́ милосе́рдия во тьме неразу́мия лежа́щаго озари́,/ еди́на Светода́вца ро́ждшая,/ Изба́вителя и Бо́га, святы́х венча́вшаго.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски,/ и чре́во Твое́ бысть простра́ннейшее небе́с:/ тем Тя, Богоро́дицу,/ А́нгелов и челове́к чинонача́лия велича́ют.</emphasis>
                    <emphasis/>
                </p>
                <p>Ве́лий щит и кре́пость в Росси́йстей земли́, Алекса́ндре, обре́лся еси́,/ правосла́вному же наро́ду на́шему похвале́ние и сла́ва во всех язы́цех./ И ны́не мо́лимся ти:/ сохраня́й Оте́чество твое́ от язы́ка чужда́го.</p>
                <p>Незаходи́маго све́та луча́ми, во тьме су́щим сия́я, сла́вне,/ к просвеще́нию весе́лия наста́ви ны, пою́щия тя.</p>
                <p>Блаже́нный Алекса́ндре, ка́ко тя возмо́жем воспе́ти досто́йно?/ Не мо́жет бо язы́к челове́ческий изглаго́лати твоя́ разли́чная исцеле́ния/ и мно́гая дарова́ния всем челове́ком.</p>
                <p>
                    <style>Богоро́дичен:</style> Я́ко у́тро, те́мным и блудя́щим, Де́во,/ возсия́ пра́вды Со́лнце, Христо́с,/ Его́же на рука́х Твои́х носи́ла еси́, Чи́стая.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Жены́, услы́шите:</p>
                <p>Слы́шана бысть во всех страна́х превели́кая сла́ва твоя́,/ и тогда́ жены́ Моави́тския страша́ху де́ти своя́ гро́зным твои́м и́менем./ И ны́не, блаже́нне, враги́ на́ша неви́димо устраша́й,/ ополча́ющияся на Христолюби́вое твое́ во́инство.</p>
                <p>
                    <style>Сла́ва, и ны́не, пра́здника.</style>
                </p>
                <p>
                    <style>А́ще ли по отда́нии пра́здника пое́тся свято́му, глаго́лем: Сла́ва, и ны́не, </style>
                </p>
                <p>
                    <style>Богоро́дичен сей:</style>
                </p>
                <p>Сове́та Вели́каго А́нгела О́тча, родила́ еси́ Христа́,/ препе́тая Отрокови́це, Царя́ сла́вы:/ Его́же Крест, апо́столи пропове́давше, просвети́ша язы́ки/ и научи́ша Тя, Богоро́дицу, сла́вити и покланя́тися Твоему́ Рождеству́.</p>
                <p>
                    <style>На хвали́тех стихи́ры, глас 8.</style>
                </p>
                <p>
                    <style>Подо́бен:</style> О, пресла́внаго чудесе́:</p>
                <p>О, пресла́внаго чудесе́!/ сия́нием Ду́ха Свята́го просве́щся, Алекса́ндре Богому́дре,/ уче́ния лати́нская презре́в, и пре́лесть их обличи́в,/ и саме́х укори́в, и чу́жди ве́ры пра́выя наре́к,/ и де́рзость их в ничто́же вмени́в./ И сего́ ра́ди от Христа́ Бо́га прия́л еси́ воздая́ние в Ца́рствии Небе́снем,/ со А́нгелы ликовствова́ние/ и с пра́ведными ра́дование;/ и ны́не моли́ спасти́ся душа́м на́шим.</p>
                <p>О, ка́ко возмогу́ досто́йно похвали́ти/ или́ я́сно изглаго́лати пресла́вная чудеса́/ блаже́ннаго и сла́внаго Алекса́ндра?/ подае́т бо разли́чная исцеле́ния/ не то́кмо приходя́щим к ра́це моще́й его́,/ но и в да́льних страна́х/ призыва́ющих его́ никогда́же оставля́ет./ Тем и повсю́ду хва́льно и́мя его́,/ и ны́не мо́лит умири́ти мир/ и спасти́ всех нас.</p>
                <p>О, ка́ко возмо́жем воспе́ти блаже́ннаго Алекса́ндра,/ я́ко апо́стола и я́ко пропове́дника?/ вся́ко у́бо ерети́ческое нече́стие попра́л есть,/ свое́ же Оте́чество до́бре упра́вив и соблюде́,/ хра́мы разоре́ныя воздви́гнув, пе́ния испо́лни/ и распуже́ныя лю́ди собра́ в до́мы своя́,/ и ни́щим, и сирота́м, и вдова́м бысть печа́льник,/ и в беда́х засту́пник./ И ны́не мо́лит о спасе́нии душ на́ших.</p>
                <p>
                    <style>Сла́ва, глас 2:</style>
                </p>
                <p>Прииди́те, вси язы́цы,/ восплещи́те рука́ми, ликовству́юще,/ прииди́те, вси Росси́йстии лю́дие,/ свяще́нницы, и мона́си же, и прости́и,/ духо́вне свесели́мся в наро́читом пра́зднице блаже́ннаго Алекса́ндра,/ и многоцеле́бную его́ ра́ку, обстоя́ще, любе́зно облобыза́ем,/ и того́, я́ко цве́ты, пе́сньми и хвала́ми увязе́м, реку́ще:/ ра́дуйся, земли́ Росси́йстей похвало́;/ ра́дуйся, сла́вному гра́ду Влади́миру утвержде́ние;/ ра́дуйся, наро́ду правосла́вному помо́щниче;/ ра́дуйся, Оте́честву твоему́ заступле́ние/ и моли́твенниче о душа́х на́ших.</p>
                <p>
                    <style>И ны́не, пра́здника, глас 2:</style>
                </p>
                <p><style>Днесь</style> в храм приво́дится Всенепоро́чная Де́ва,/ во оби́телище Всецаря́ Бо́га/ и всея́ жи́зни на́шея Пита́теля;/ <style>Днесь</style> чисте́йшая святы́ня,/ я́ко триле́тствующая ю́ница,/ во свята́я святы́х вво́дится./ Той возопи́им, я́ко А́нгел:/ ра́дуйся, еди́на в жена́х Благослове́нная.</p>
                <p>
                    <style>Славосло́вие вели́кое. И отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны пра́здника, песнь 5-я на 4 и свята́го песнь 6-я на 4. Проки́мен, глас 7: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что возда́м Го́сподеви о всех,/ я́же воздаде́ ми. 
                    <style>Апо́стол к Гала́том, зача́ло 213. </style>
                    Аллилу́ия, 
                    <style>глас 6: </style>
                    Блаже́н муж, боя́йся Го́спода,/ в за́поведех Его́ восхо́щет зело́. 
                    <style>Стих:</style> 
                    Си́льно на земли́/ бу́дет се́мя его́. 
                    <style>Ева́нгелие от Матфе́я, зача́ло 43. Прича́стен: </style>
                    В па́мять ве́чную бу́дет пра́ведник:</p>
                <p>
                    <strong>
                        <style>Святой благоверный князь Александр Невский. </style>
                    </strong>Жизнь святого Александра Невского — яркий образец высочайшей добродетели,— любви к ближнему до самопожертвования. Он исполнил заповедь Христа Спасителя, сказавшего: «Сия есть заповедь Моя, да любите друг друга, как Я возлюбил вас. Нет больше той любви, как если кто положит душу свою за друзей своих. Вы друзья Мои, если исполняете то, что Я заповедую вам» (<a xlink:href="https://azbyka.ru/biblia/?Jn.5:12-14&amp;c~r&amp;rus">Ин. 5:12-14</a>).</p>
                <p>Истинный христианин, святой Александр был храбрым воином, талантливым полководцем, крепким защитником Родины, «печальником» молитвенником за родной народ, «солнцем земли Русской». Родился он 30 мая 1220 года в г. Переславле-Залесском. Отец его, Ярослав, в Крещении Феодор († 1246), был «князь кроткий, милостивый и человеколюбивый». Мать святого Александра, Феодосия Игоревна, рязанская княжна, была третьей супругой Ярослава. Святой Александр был их вторым сыном.</p>
                <p>Княжеский постриг отрока Александра (обряд посвящения в воины) совершал святитель Симон, епископ Суздальский († 1226; память 10 мая). От благодатного старца-иерарха получил святой Александр первое благословение на ратное служение, на защиту Русской Церкви и земли Русской.</p>
                <p>С ранних лет святой Александр сопровождал в походах отца. В 1236 году Ярослав, уезжая в Киев, «посади» своего сына, святого Александра, самостоятельно княжить в Новгороде. В 1239 году святой Александр вступил в брак, взяв в жены дочь Полоцкого князя Брячислава, которая в святом Крещении была тезоименита своему святому супругу и носила имя Александры. Отец, Ярослав, благословил их при венчании святой чудотворной Феодоровской иконой Божией Матери. Эта икона постоянно находилась при святом Александре, как его моленный образ, а после кончины перенесена его братом, Василием Ярославичем († 1276), в Кострому.</p>
                <p>Начиналось самое трудное время в истории Руси: с востока шли, уничтожая всё на своем пути, монгольские орды, с запада надвигались германские рыцари. В этот грозный час Промыслом Божиим встал на спасение Руси святой князь Александр — великий воин-молитвенник, подвижник и строитель земли Русской.</p>
                <p>Воспользовавшись нашествием Батыя, разгромом русских городов, смятением и горем народа, гибелью его лучших сынов и вождей, полчища крестоносцев вторглись в пределы Отечества.</p>
                <p>Гордый шведский князь Биргер прислал в Новгород к святому Александру гонцов: «Если можешь, сопротивляйся,— я уже здесь и пленяю твою землю».</p>
                <p>Святой Александр, ему не было тогда еще 20 лет, долго молился в храме Святой Софии. И, вспомнив псалом Давидов, сказал: «Суди, Господи, обидящим меня и возбрани борющимся со мной, приими оружие и щит, стани в помощь мне». Архиепископ Спиридон благословил святого князя и воинство его на брань. Выйдя из храма, святой Александр укрепил дружину исполненными веры словами: «Не в силе Бог, а в правде. Иные — с оружием, иные — на конях, а мы Имя Господа Бога нашего призовем!» С небольшой дружиной, уповая на Святую Троицу, князь поспешил на врагов.</p>
                <p>И было чу́дное предзнаменование: стоявший в морском дозоре воин Пелгуй (в святом Крещении Филипп) видел на рассвете ладью, плывущую по морю, и на ней святых мучеников Бориса и Глеба, в багряных одеждах. И сказал Борис: «Брат Глеб, вели грести, да поможем сроднику своему Александру». Когда Пелгуй сообщил о видении прибывшему князю, святой Александр повелел, по благочестию, никому не говорить о чуде, но ободренный, с молитвою, мужественно повел войско на шведов. «И была сеча великая с латинянами, и перебил их бесчисленное множество, и самому предводителю возложил печать на лицо острым своим копьем». Ангел Божий незримо помогал православному воинству: когда наступило утро, на другом берегу реки Ижоры, куда не могли пройти воины святого Александра, также было множество перебитых врагов. За эту победу на реке Неве, одержанную 15 июля 1240 года, народ назвал святого Александра — Невским.</p>
                <p>Опасным врагом оставались немецкие рыцари. В 1241 году молниеносным походом святой Александр вернул древнюю русскую крепость Копорье, изгнав рыцарей. Но в 1242 году немцам удалось захватить Псков. Враги похвалялись «подчинить себе весь славянский народ». Святой Александр, выступив в зимний поход, освободил Псков, этот древний Дом Святой Троицы, а весной 1242 года дал Тевтонскому ордену решительное сражение. На льду Чудского озера 5 апреля 1242 года сошлись оба войска. Воздев руки к небу, святой Александр молился: «Суди меня, Боже, и рассуди распрю мою с народом велеречивым и помоги мне, Боже, как древле Моисею на Амалика и прадеду моему, Ярославу Мудрому, на окаянного Святополка». По его молитве, помощью Божией и ратным подвигом крестоносцы были полностью разгромлены.</p>
                <p>Современники ясно понимали историческое значение Ледового побоища: прославилось имя святого Александра по всей Святой Руси, «по всем странам, до моря Египетского и до гор Араратских, по обе стороны Варяжского моря и до великого Рима».</p>
                <p>Западные пределы Русской земли были надежно ограждены, настало время оградить Русь с Востока. В 1242 году святой Александр Невский со своим отцом, Ярославом, выехал в Орду. Митрополит Кирилл благословил их на новое многотрудное служение: нужно было превратить татар из врагов и грабителей в союзников.</p>
                <p>Священную миссию защитников Русской земли Господь увенчал успехом, но на это потребовались годы трудов и жертв. Князь Ярослав отдал за это жизнь. Завещанный отцом союз с Золотой Ордой — необходимый тогда для предотвращения нового разгрома Руси — продолжал крепить святой Александр Невский. Сын Батыя, принявший христианство Сартак, который занимался в Орде русскими делами, становится его другом и побратимом. Обещав свою поддержку, святой Александр дал возможность Батыю выступить в поход против Монголии, стать главной силой во всей Великой Степи, а на престол в Монголии возвести вождя татар-христиан, хана Мункэ (в большинстве своем татары-христиане исповедовали несторианство).</p>
                <p>Не все русские князья обладали прозорливостью святого Александра. В 1252 году многие русские города восстали против татарского ига, поддержав Андрея Ярославича. Положение было очень опасным. Снова возникла угроза самому существованию Руси. Святому Александру пришлось снова ехать в Орду, чтобы отвести от русских земель карательное нашествие татар. Разбитый Андрей бежал в Швецию.</p>
                <p>Святой Александр стал единовластным великим князем всей Руси: Владимирским, Киевским и Новгородским. Огромная ответственность перед Богом и историей легла на его плечи. В 1253 году он отразил новый немецкий набег на Псков, в 1254 году заключил договор о мирных границах с Норвегией, в 1256 году ходил походом в Финскую землю. Летописец назвал его «темным походом», т.к. русское войско шло сквозь полярную ночь. В тьму язычества святой Александр нес свет Евангельской проповеди и православной культуры. Всё Поморье было просвещено и освоено русскими.</p>
                <p>В 1256 году умер хан Батый, а вскоре был отравлен его сын Сартак, побратим Александра Невского. Святой князь в третий раз поехал в Сарай — столицу Золотой Орды, чтобы подтвердить мирные отношения Руси и Орды с новым ханом Берке. В 1261 году стараниями святого Александра и митрополита Кирилла была учреждена в Сарае, столице Золотой Орды, епархия Русской Православной Церкви. Наступила эпоха великой христианизации языческого Востока, в этом было пророчески угаданное святым Александром Невским историческое призвание Руси. Святой князь использовал любую возможность для облегчения крестного жребия родной земли.</p>
                <p>В 1262 году во многих русских городах были перебиты татарские сборщики дани и вербовщики воинов — баскаки. Ждали татарской мести. Но великий заступник народа вновь поехал в Орду и мудро направил события в иное русло: ссылаясь на восстание русских, хан Берке прекратил посылать дань в Монголию и провозгласил Золотую Орду самостоятельным государством.</p>
                <p>Русь была спасена, долг святого Александра пред Богом был выполнен, жизнь его была положена на служение Русской Церкви, но и силы были отданы все. На обратном пути из Орды святой Александр смертельно занемог. Не доезжая до Владимира, в Городце, в Феодоровском монастыре князь-подвижник предал свой дух Господу 14 ноября 1263 года, завершив многотрудный жизненный путь принятием схимы с именем Алексий.</p>
                <p>Митрополит Кирилл, духовный отец и сподвижник в служении святого князя, сказал в надгробном слове: «Знайте, чада моя, что уже зашло солнце земли Суздальской. Не будет больше такого князя в Русской земле». Останки святого князя понесли к Владимиру; девять дней длился путь, и тело оставалось нетленным.</p>
                <p>23 ноября, при погребении его в Рождественском монастыре во Владимире, было явлено Богом «чудо дивно и памяти достойно». Когда положено было тело святого Александра в раку, митрополит Кирилл и эконом Севастиан хотели разжать ему руку, чтобы вложить напутственную духовную грамоту. Святой князь, как живой, сам простер руку и взял грамоту из рук митрополита. «И объял их ужас, и едва отступили от гробницы его. Кто не удивится тому, если был он мертв и тело было привезено издалека в зимнее время». Так прославил Бог своего угодника — святого воина-князя Александра. Общецерковное прославление святого Александра Невского совершилось при митрополите Макарии на Московском Соборе 1547 года. Канон святому составлен тогда же владимирским иноком Михаилом.</p>
            </section>
            <section>
                <title>
                    <p>
                        <style>В то́йже день</style> Святи́теля и чудотво́рца Митрофа́на, пе́рваго епи́скопа Воро́нежскаго</p>
                </title>
                <p>
                    <strong>
                        <style>На </style>
                        <style>Ма́лой Вече́рни</style>
                    </strong>
                </p>
                <p>
                    <style>На</style> Го́споди, воззва́х: 
                    <style>стихи́ры, глас 1:</style></p>
                <p>Прииди́те, правосла́вныя Росси́йския Це́ркви ча́да,/ ублажи́м святи́теля Христо́ва Митрофа́на,/ и́же о ма́ле быв ве́рен,/ над мно́гими поста́влен есть от Небе́снаго Домовлады́ки,/ да мо́лится непреста́нно/ о ве́рою почита́ющих присносла́вную па́мять его́.</p>
                <p>По достоя́нию о тебе́, святи́телю Христо́в, ра́дуемся,/ и моще́й твои́х нетле́нием хва́лимся:/ пролива́я бо от гро́ба твоего́/ целе́бныя струи́, я́ко во́ды,/ мир и благослове́ние притека́ющим к тебе́ подае́ши,/ я́ко предстоя́тель Го́рния Сла́вы,/ име́яй ве́лию благода́ть у Христа́ Бо́га на́шего.</p>
                <p>На земли́ пожи́в а́нгельски,/ на Небеси́ жи́ти сподо́бился еси́/ и, свы́ше на оте́чество твое́ призира́я,/ низпосыла́еши благода́тныя да́ры/ ве́рою и любо́вию всесла́вную твою́ па́мять соверша́ющим,/ исцеля́я боле́зни душе́вныя и теле́сныя моли́твами твои́ми.</p>
                <p>
                    <style>Сла́ва, глас 6:</style>
                </p>
                <p>Во всечестне́й па́мяти твое́й,/ пе́сньми и пе́ньми ликовству́юще,/ Боголе́пно сла́вим вся́ческих Го́спода Влады́ку,/ И́же за многопло́дное души́ твоея́ де́лание,/ многопло́дную благода́ть чудотворе́ний/ дарова́ тебе́, всеблаже́ные Митрофа́не, свы́ше:/ ты же моли́ изба́витися от бед душа́м на́шим.</p>
                <p>
                    <style>И ны́не, пра́здника.</style>
                </p>
                <p>
                    <style>На стихо́вне стихи́ры, глас 5:</style>
                </p>
                <p>Име́я свети́льник нога́ма твои́ма — зако́н Христо́в/ и во све́те Боже́ственных повеле́ний Его́/ непреткнове́нно ходя́ и поуча́яся,/ жили́ще Пресвяты́я Тро́ицы, прему́дре Митрофа́не, был еси́./ Отону́дуже и нам кре́пкий защи́тник/ от Бо́га показа́лся еси́,/ злы́я ду́хи си́лою Свята́го Ду́ха прогоня́яй.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>С Правосла́вною Росси́йскою Це́рковию,/ в ми́ре правосла́вно живу́щих утверди́,/ и в житии́ их непременя́емое благополу́чие да́руй,/ освяще́нному же архиере́ев Собо́ру/ и твоего́ престо́ла наме́стником/ в благоле́пное Бо́жиих церкве́й устрое́ние,/ моли́тв твои́х, Митрофа́не, по́мощь низпосли́,/ прося́ нам грехо́в оставле́ние всем дарова́ти,/ и ве́лию ми́лость.</p>
                <p>
                    <style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
                <p>При́зри на славосло́вие пою́щих тя,/ и приле́жныя, Митрофа́не, приими́ от нас моли́твы,/ и принеси́ я к Пренебе́сному Престо́лу Вседержи́теля,/ да немо́лчным хода́тайством твои́м/ спасе́т ду́ши на́ша.</p>
                <p>
                    <style>Сла́ва, и ны́не, пра́здника.</style>
                </p>
                <p>
                    <style>Тропа́рь, глас 4: </style>Пра́вило ве́ры: 
                    <emphasis>
                        <style>(</style></emphasis>
                    <emphasis>
                        <style>зри день сей ни́же</style>
                    </emphasis>
                    <emphasis>
                        <style>)</style>
                    </emphasis>
                    <style>Сла́ва, и ны́не, пра́здника.</style>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>Блаже́н муж: 
                    <style>1-й антифо́н, на </style>
                    Го́споди, воззва́х: 
                    <style>стихи́ры пра́здника 3 и свята́го 5. Глас 8:</style></p>
                <p>О́тче Богому́дре Митрофа́не,/ ты от ю́ности возлюби́л еси́/ взыска́ние Го́рняго ми́ра прему́дрости,/ и, егда́ поще́нием и моли́твою от Бо́га стяжа́л еси́ ю,/ не в земли́ сокры́л еси́ тала́нт сво́й,/ но уча́ и творя́ па́стырски непреста́нно,/ во сто крат о́ный умно́жил еси́/ и был еси́ иера́рх свети́льник Це́ркви./ Те́мже в воздая́ние блаже́нным труда́м твои́м,/ вшед ны́не в ра́дость Го́спода своего́ Царя́ и Влады́ки,/ моли́ о душа́х на́ших.</p>
                <p>О́тче преподо́бне Митрофа́не,/ ты, плени́в ум и се́рдце свое́ в послуша́ние Бо́гу,/ не о себе́, но о сла́ве Бо́жией раде́л еси́:/ тружда́яся бо в де́лании мы́сленнаго виногра́да Христо́ва,/ вся́ку ро́згу, не творя́щую плода́,/ жи́во и де́йственно Сло́ва Бо́жия мече́м отребля́л еси́,/ ве́ру же и чи́стыя нра́вы Ангелонра́вным по Бо́зе житие́м свои́м,/ я́ко опло́том, соблюда́л еси́./ И ны́не, венце́м нетле́ния от руки́ Госпо́дни украси́вся,/ моли́ о душа́х на́ших.</p>
                <p>О́тче Богоно́се Митрофа́не,/ ты разу́мно пра́вил еси́/ вве́ренное тебе́ сло́во и́стины:/ стоя́ бо на неусы́пной стра́жи до́му Го́сподня/ и бдя о душа́х недре́мленно,/ па́ству свою́ угоди́ти Бо́гу/ сло́вом и де́лом наставля́л еси́./ Тем, я́ко до́брый па́стырь, Пастыренача́льнику, Сы́ну Бо́жию,/ о приставле́нии Его́ сло́во бла́го возда́л еси́,/ моли́ о душа́х на́ших.</p>
                <p>
                    <style>Сла́ва, глас 6:</style>
                </p>
                <p>Святи́телей удобре́ние и отце́в сла́ву/ священноле́пно воспои́м <style>Днесь</style>/ и, Царя́ царе́й, Христа́ Бо́га на́шего восхва́лим:/ Сей бо я́ко Освяти́тель святы́х и Творе́ц чудотво́рцев/ чуде́с благоле́пием того́ та́ко просла́ви,/ я́ко архиере́и, свяще́нницы и мона́си/ и вси благове́рнии лю́дие от честны́х моще́й его́,/ я́ко от многоцеле́бнаго исто́чника,/ благода́ть и исцеле́ние прие́млюще, уми́льно глаго́лют:/ ра́дуйся, Бо́жиих дарова́ний сокро́вище,/ Митрофа́не, святи́телю блаже́нне.</p>
                <p>
                    <style>И ны́не, пра́здника.</style>
                </p>
                <p>
                    <style>Вход, проки́мен дне и чте́ния.</style>
                </p>
                <p>При́тчей чте́ние 
                    <style>(гла́вы 10, 3, 8):</style></p>
                <p>Па́мять пра́веднаго с похвала́ми,/ и благослове́ние Госпо́дне на главе́ его́./ Блаже́н челове́к, и́же обре́те прему́дрость,/ и сме́ртен, и́же уве́де ра́зум./ Лу́чше бо сию́ купова́ти,/ не́жели зла́та и сребра́ сокро́вища./ Честне́йшая же есть ка́мений многоце́нных,/ все же честно́е недосто́йно ея́ есть./ Долгота́ бо дней и ле́та живота́ в десни́це ея́,/ в шу́йце же ея́ бога́тство и сла́ва./ От уст ея́ исхо́дит пра́вда,/ зако́н же и ми́лость на язы́це но́сит./ Послу́шайте у́бо мене́, о ча́да!/ честна́я бо реку́:/ и блаже́н челове́к, и́же пути́ моя́ сохрани́т:/ исхо́ди бо мои́ — исхо́ди живота́,/ и уготовля́ется хоте́ние от Го́спода./ Сего́ ра́ди молю́ вас и предлага́ю мой глас сыново́м челове́ческим./ Я́ко аз, прему́дрость, устро́их сове́т,/ и ра́зум, и смысл аз призва́х./ Мой сове́т и утвержде́ние,/ мой ра́зум, моя́ же кре́пость./ Аз мене́ лю́бящия люблю́,/ и́щущии же мене́ обря́щут благода́ть./ Разуме́йте у́бо, незло́бивии, кова́рство,/ ненака́заннии же, прилага́йте сердца́./ Послу́шайте мене́ и па́ки, честна́я бо реку́,/ и отве́рзу от усте́н пра́вая,/ я́ко и́стине поучи́тся горта́нь моя́,/ ме́рзски же пре́до мно́ю устны́ лжи́выя./ С пра́вдою вси глаго́лы уст мои́х:/ ничто́же в них стро́потно, ниже́ развраще́но./ Вся пра́ва суть разумева́ющим/ и про́ста обрета́ющим ра́зум./ Науча́ю бо вас и́стине,/ да бу́дет о Го́споде наде́жда ва́ша,/ и испо́лнитеся Ду́ха.</p>
                <p>Прему́дрости Соломо́новы чте́ние 
                    <style>(гла́вы 10, 6, 8, 9)</style></p>
                <p>Уста́ пра́веднаго ка́плют прему́дрость,/ устне́ же муже́й му́дрых ве́дят благода́ть./ Уста́ му́дрых поуча́тся прему́дрости,/ пра́вда же избавля́ет их от сме́рти./ Сконча́вшуся му́жу праве́дну, не поги́бнет наде́жда./ Сын бо пра́веден ражда́ется в живо́т/ и во благи́х свои́х плод пра́вды объи́мет./ Свет пра́ведным всегда́,/ и от Го́спода обря́щут благода́ть и сла́ву,/ язы́к му́дрых до́брая свесть<a type="note" xlink:href="#note203">203</a>
                    ,/ и в се́рдце их почи́ет му́дрость./ Лю́бит Госпо́дь преподо́бная сердца́,/ прия́тни же Ему́ вси непоро́чнии в пути́./ Му́дрость Госпо́дня просвеща́ет лице́ разу́мнаго./ Постига́ет бо жела́ющия ю,/ пре́жде да́же разуме́ти ю,/ и удо́бь у́зрится от лю́бящих ю./ У́треневавый к ней не утруди́тся,/ и бдяй ея́ ра́ди вско́ре без печа́ли бу́дет./ Я́ко досто́йных ея́ сама́ обхо́дит и́щущи,/ и во стезя́х ея́ явля́ется им благоприе́мне./ Му́дрости никогда́же одоле́ет зло́ба./ Сих ра́ди и рачи́тель бых добро́ты ея́,/ и возлюби́х ю, и поиска́х от ю́ности моея́./ И взыска́х неве́сту привести́ себе́,/ я́ко всех Влады́ка возлюби́ ю./ Таи́бница<a type="note" xlink:href="#note204">204</a>
                    бо есть Бо́жия хи́трости/ и обрета́тельница дел Его́./ Труды́ ея́ суть доброде́тели:/ целому́дрию же и ра́зуму та учи́т,/ пра́вде и му́жеству,/ и́хже потре́бнее ничто́же есть в житии́ челове́ком./ А́ще же и многоиску́сства жела́ет кто,/ весть дре́вняя, и бы́ти хотя́щая разсмо́трит:/ свесть изви́тия слове́с и разреше́ния гада́ний,/ зна́мения и чудеса́ проразуме́ет,/ и сбытия́ време́н и лет,/ и всем сове́тник есть благ./ Я́ко безсме́ртие есть в ней/ и благосла́вие во обще́нии слове́с ея́./ Сего́ ра́ди бесе́довах ко Го́споду,/ и помоли́хся Ему́,/ и <style>рех</style> от всего́ се́рдца моего́:/ Бо́же отце́в и Го́споди ми́лости,/ сотвори́вый вся Сло́вом Твои́м/ и му́дростию Твое́ю устро́ивый челове́ка,/ да владе́ет бы́вшими от <style>Тебе</style>́ тварьми́/ и да управля́ет мир в преподо́бии и пра́вде,/ даждь ми Твои́х Престо́лов приседя́щую прему́дрость/ и не отлучи́ мене́ от о́трок Твои́х,/ я́ко аз раб Твой и сын рабы́ни Твоея́./ Посли́ ю с Небе́с от свята́го жили́ща Твоего́/ и от Престо́ла сла́вы Твоея́,/ да, су́щи со мно́ю, научи́т мя,/ что благоуго́дно есть пред Тобо́ю,/ и наста́вит мя в ра́зум,/ и сохрани́т мя в сла́ве свое́й./ Помышле́ния бо сме́ртных вся боязли́ва/ и погреши́тельна умышле́ния их.</p>
                <p>Прему́дрости Соломо́новы чте́ние 
                    <style>(гла́вы 4, 6, 7, 2):</style></p>
                <p>Похваля́ему пра́веднику возвеселя́тся лю́дие./ Безсме́ртие бо есть па́мять его́,/ я́ко от Го́спода познава́ется и от челове́ков,/ и уго́дна Го́споду душа́ его́./ Возлюби́те у́бо, о му́жие, му́дрость и поживете́,/ восхощи́те ея́ и нака́зани бу́дете./ Нача́ло бо ея́ — лю́бы и соблюде́ние зако́на./ Почти́те прему́дрость, да во ве́ки ца́рствуете./ Возвещу́ вам и не скры́ю от вас та́ин Бо́жиих,/ я́ко Той му́дрости Наста́вник есть,/ и му́дрых Испра́витель,/ и вся́кому смы́слу и де́лу Хитре́ц./ И всем смы́слом научи́т му́дрость:/ есть бо в ней Дух Разу́мен и Свят,/ и сия́ние Све́та Присносу́щнаго,/ и о́браз бла́гости Бо́жия./ Та́я дру́ги Бо́жия и проро́ки устроя́ет./ Благоле́пнейши же есть со́лнца/ и па́че вся́каго сотворе́ния звезд,/ све́ту сосужда́ема, обрета́ется пе́рвейши./ Тая́ угожда́ющия ей от боле́зни изба́ви/ и наста́ви на стези́ пра́выя./ Даде́ им ра́зум име́ти свят,/ и сохрани́ от ловя́щих,/ и по́двиг кре́пок подаде́ им./ Да разуме́ют вси,/ я́ко си́льнейши всего́ есть благоче́стие./ И никогда́же премо́жет зло́ба му́дрости,/ ниже́ пре́йдет, злы́я облича́ющи, суд./ Реко́ша же в себе́, помы́сливше непра́ведно:/ наси́льствуем пра́веднаго/ и не пощади́м преподо́бства его́,/ ни усрами́мся седи́н ста́рости многоле́тны./ Бу́дет бо нам кре́пость зако́н,/ и улови́м пра́веднаго, я́ко неуго́ден нам есть:/ и проти́вится дело́м на́шим,/ и поно́сит нам отпаде́ние зако́на,/ и облича́ет нам согреше́ния наказа́ния на́шего./ Возвеща́ет нам ра́зум име́ти Бо́жий/ и о́трока Госпо́дня себе́ имену́ет./ Бысть нам на обличе́ние помышле́ний на́ших,/ и тя́жек нам есть, и ви́димь:/ я́ко неподо́бно ины́м житие́ его́,/ и измене́ны стези́ его́./ В поруга́ние вмени́хомся ему́:/ и удаля́ется от путе́й на́ших, я́ко от нечисто́т,/ и блажи́т после́дняя пра́ведных./ Уви́дим у́бо, а́ще словеса́ его́ и́стинна суть,/ иску́сим, я́же сбыва́ются ему́./ Руга́нием и му́кою истя́жем его́,/ да разуме́ем кро́тость его́,/ и иску́сим беззло́бство его́:/ сме́ртию безобра́зною осу́дим его́,/ бу́дет бо посеще́ние от слове́с его́./ Сия́ помы́слиша и прельсти́шася:/ ослепи́ бо я зло́ба их./ И не разуме́ша та́ин Бо́жиих,/ и не разсуди́ша, я́ко Ты еси́ Бог Еди́н,/ живота́ име́яй и сме́рти власть,/ и спаса́яй во вре́мя ско́рби,/ и избавля́яй от вся́каго зла./ Щедр и ми́лостив,/ и дая́й преподо́бным Свои́м благода́ть,/ и Свое́ю мы́шцею го́рдым противля́яйся.</p>
                <p>
                    <style>На литии́ стихи́ра хра́ма, та́же стихи́ры святи́теля Митрофа́на, глас 5. Самогла́сны:</style>
                </p>
                <p>Тако́в нам подоба́ше архиере́й,/ преподо́бен, пра́веден, ми́лостив,/ и во всех оправда́ниих Госпо́дних непоро́чен./ Прииди́те, пе́сньми и псалмы́ духо́вными све́тло ликовству́ем <style>Днесь</style>,/ тому́ си́це зову́ще:/ ра́дуйся, оте́ческих обы́чаев ревни́телю,/ сто́лпе и утвержде́ние ве́ры,/ ра́дуйся, Воро́нежская похвало́,/ Митрофа́не Богоно́се свяще́ннейший.</p>
                <p>Не плоть и кровь яви́ тя, святи́телю Богоизбра́нне,/ но Оте́ц Небе́сный,/ Ему́же ты, Боже́ственною твое́ю кро́тостию угоди́в,/ я́ко а́гнец незло́бив,/ чи́ны незло́бивых в ли́ке А́нгельском насле́дил еси́/ и ны́не, в Го́рних предстоя́,/ моли́ дарова́ти нам мно́жество щедро́т/ и ве́лию ми́лость.</p>
                <p>По до́лгу блажи́м тя,/ я́ко свети́льника ве́ры и а́нгела во пло́ти,/ поне́же житие́ твое́, Митрофа́не, че́стно/ и успе́ние со святы́ми./ Просия́л бо еси́ благи́ми де́лы/ я́ко па́стырь Богому́дрый,/ чудесы́ же твои́ми просвети́лся еси́/ я́ко ве́рный слуга́ и дру́г Бо́жий./ Те́мже, припа́дающе, мо́лим тя:/ моли́ся за ны, чудотво́рче святы́й, ко Го́споду,/ да пода́ст душа́м на́шим/ ве́лию и бога́тую ми́лость.</p>
                <p>
                    <style>Сла́ва, глас 8:</style>
                </p>
                <p><style>Днесь</style> красу́ется сла́вный град Воро́неж,/ Боже́ственным сокро́вищем моще́й твои́х,/ и па́ства твоя́, ликовству́ющи, ра́дуется,/ и правосла́внии твои́м просвеще́нием, блаже́нне Митрофа́не, хва́лятся;/ ты же моли́ лю́дем правосла́вным тишину́ дарова́ти,/ и земли́ плодоро́дие, и ве́лию ми́лость.</p>
                <p>
                    <style>И ны́не, пра́здника.</style>
                </p>
                <p>
                    <style>На стихо́вне стихи́ры, глас 2:</style>
                </p>
                <p>Ки́ими благогове́йными усты́ воспои́м Митрофа́на?/ святи́теля смире́нна, смире́нному Пастыренача́льнику подража́теля,/ подвиго́м вели́ких отце́в Це́ркви соуча́стника/ и высо́ким нра́вом их насле́дника,/ му́жа жела́ний чи́ста, слугу́ Госпо́дня ве́рна,/ ревни́теля уста́вов Це́ркви непоколеби́ма,/ его́же венча́ет Христо́с Бог наш,/ име́яй мно́жество щедро́т и ве́лию ми́лость.</p>
                <p>
                    <style>Стих:</style> Уста́ моя́ возглаго́лют прему́дрость,/ и поуче́ние се́рдца моего́ ра́зум.</p>
                <p>Ки́ими свяще́нными пе́сньми ублажи́м Митрофа́на?/ иера́рха Богому́дра, Ева́нгельскаго Правосла́вия наста́вника,/ воздержа́ния учи́теля, А́нгелов собесе́дника,/ ни́щих и сиро́т пита́теля,/ оби́димым засту́пника и немощству́ющих врача́ преизря́дна,/ его́же венча́ет Христо́с Бог наш,/ име́яй мно́жество щедро́т и ве́лию ми́лость.</p>
                <p>
                    <style>Стих:</style> Услы́шите сия́, вси язы́цы,/ внуши́те, вси, живу́щии по вселе́нней.</p>
                <p>Ки́ими похва́льными венцы́ почти́м Митрофа́на?/ па́стыря блаже́нна, Це́ркви свети́льника,/ гра́да Воро́нежа сла́ву, Росси́йстей стране́ утвержде́ние,/ и́ночествующих о́браз, свяще́нства вене́ц,/ иера́рхов святоле́пное украше́ние,/ его́же венча́ет Христо́с Бог наш,/ име́яй мно́жество щедро́т и ве́лию ми́лость.</p>
                <p>
                    <style>Сла́ва, глас 5:</style>
                </p>
                <p>Сра́дуйтеся нам, Росси́йстии собо́ры, <style>Днесь</style>/ в све́тлой па́мяти Богоно́снаго отца́ на́шего и па́стыря,/ и́же, до́брым житие́м свои́м ве́рно угоди́в Бо́гу,/ и во гро́бе сла́вою иера́ршеских доброде́телей свои́х/ сия́ет, я́ко свети́ло,/ подая́ от нетле́ннаго сокро́вища моще́й свои́х/ благоуха́ние Свята́го Ду́ха./ Те́мже у́бо, соше́дшеся,/ о́бщий лик тому́ соста́вим, пе́сньми Боже́ственными зову́ще:/ помина́й нас, о́тче, и за ны Христу́ моли́ся,/ я́ко вели́кий наш хода́таю, Митрофа́не.</p>
                <p>
                    <style>И ны́не, пра́здника</style>
                </p>
                <p>
                    <style>На благослове́нии хле́бов, тропа́рь свята́го два́жды, и пра́здника еди́ножды.</style>
                </p>
                <p>
                    <style>Тропа́рь святи́теля, глас 4:</style>
                </p>
                <p>Пра́вило ве́ры и о́браз кро́тости/ сло́вом и житие́м па́стве твое́й, о́тче смиренному́дре Митрофа́не, был еси́./ Те́мже и во све́тлостех святы́х/ со́лнца светле́йши возсия́л еси́,/ венце́м нетле́ния и сла́вы украша́емь,/ моли́ Христа́ Бо́га/ стра́не на́шей и гра́ду твоему́ в ми́ре спасти́ся.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь</style>
                    <style>пра́здника и свята́го.</style></p>
                <p>
                    <style>По 1-м стихосло́вии седа́лен, глас 8:</style>
                </p>
                <p>Украси́в ду́шу твою́ доброде́тельми/ и вре́меннаго жития́ по́прище в стра́се Бо́жии преше́д,/ обре́л еси́ благода́ть пред Бо́гом./ Ему́же с ли́ки А́нгел предстоя́,/ моли́, свя́те Митрофа́не, дарова́ти нам живо́т ве́чный и ве́лию ми́лость.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Влады́чице, приими́ моли́тву раб Твои́х/ и изба́ви нас/ от вся́кия ну́жды и печа́ли.</p>
                <p>
                    <style>По 2-м стихосло́вии седа́лен, глас 2: </style>
                </p>
                <p>Упра́вив па́ству твою́ до́бре,/ сло́во бла́го Пастыренача́льнику Бо́гу возда́л еси́,/ и от руку́ Его́ пра́ведное воздая́ние прия́в,/ моли́, о́тче наш Митрофа́не,/ да блаже́ннаго в Ца́рстве Святы́х пребыва́ния/ и нас хода́тайством твои́м по бога́той ми́лости Свое́й сподо́бит.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>О́бщую всех наде́жду, Де́ву Пречи́стую,/ в мольбу́ приво́дим Ти, Бла́же:/ заступи́ нас от бед, пода́ждь блага́я ве́чная и вре́менная/ моле́нием Честне́йшия Херуви́мов и всех Сил Небе́сных.</p>
                <p>
                    <style>По полиеле́и седа́лен, глас 8:</style>
                </p>
                <p>О всех сла́вных, Це́ркви Святе́й благода́тию Бо́жиею от <style>Тебе</style>́ быва́емых,/ благода́рственная Бо́гу воздаю́ще и Того́ Боголе́пное снизхожде́ние сла́вяще,/ мо́лим тя, святи́телю Христо́в Митрофа́не,/ помози́ нам обрести́ всем благода́ть и ми́лость в День су́дный.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ты Еди́на еси́ ко́рень де́вства и неувяда́емый цвет чистоты́,/ Ты сте́рла еси́ главу́ зми́еву,/ Ты нас изба́ви от прегреше́ний на́ших и душе́вных скверн, Богоро́дице,/ и ко приста́нищу и́стиннаго покая́ния напра́ви.</p>
                <p>
                    <style>Проки́мен, глас 4: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что возда́м Го́сподеви о всех,/ я́же воздаде́ ми. 
                    <style>Ева́нгелие святи́тельское.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Преподо́бне о́тче, всеблаже́нне Митрофа́не,/ па́стырю до́брый, уго́дниче Христо́в усе́рдный,/ ско́рый наш хода́таю и те́плый к Бо́гу моли́твенниче,/ бу́ди нам в беда́х на́ших защи́тник и в печа́лех уте́шитель,/ па́мять твою́ любо́вию почита́ющим.</p>
                <p>
                    <style>Кано́н свята́го на 8, глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Во́ду проше́д, я́ко су́шу,/ и еги́петскаго зла́ избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
                    <emphasis/>
                </p>
                <p>От мно́гих зол мно́гаго уны́ния испо́лнены,/ к тебе́ прибега́ем, святи́телю Христо́в Митрофа́не,/ и от <style>Тебе</style>́ ско́рыя по́мощи и заступле́ния ны́не тре́буем.</p>
                <p>Страсте́й нас бра́ни смуща́ют,/ па́стырю преподо́бне,/ ты же умири́ нас твои́м благоприя́тным к Бо́гу хода́тайством.</p>
                <p>От бед и скорбе́й нас, чудотво́рче святы́й, изба́вив,/ му́жественное в доброде́телех преспе́яние всем да́руй,/ да вси о тебе́, свяще́ннейший Митрофа́не, ра́дуемся.</p>
                <p>
                    <style>Богоро́дичен: </style>Моли́тву на́шу приими́, Пречи́стая,/ и моли́твою Твое́ю всемо́щною изба́витися нам от враг ви́димых и неви́димых,/ от грехо́в же и вся́кия му́ки,/ моли́, Его́же родила́ еси́, Человеколю́бца Бо́га.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Небе́снаго кру́га Верхотво́рче, Го́споди/ и Це́ркве Зижди́телю,/ Ты мене́ утверди́ в любви́ Твое́и́,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
                    <emphasis/>
                </p>
                <p>Покрови́теля жи́зни на́шея/ и моли́твенника к Бо́гу почита́ем тя,/ присносла́вный о́тче наш Митрофа́не:/ на стезю́ нас покая́ния напра́ви,/ архиере́ев красото́ и ве́рных утвержде́ние.</p>
                <p>Мо́лим душе́вное на́ше смуще́ние/ и тьму бесо́вских наважде́ний в нас разори́ти:/ тебе́ бо, свя́те, даде́ся благода́ть Свята́го Ду́ха/ злы́я ду́хи прогоня́ти.</p>
                <p>Неду́гующе те́лом, неду́гуем и душе́ю, Богоблаже́нне,/ ты же не оста́ви нас во гресе́х на́ших поги́бнути,/ но в них же и сам я́ко челове́к искуша́емь был еси́/ и нам, искуша́емым, ны́не помози́.</p>
                <p>
                    <style>Богоро́дичен:</style> Вся А́нгелов во́инства,/ Предте́че Госпо́день,/ апо́столов двоенадеся́тице,/ святи́и вси с Богоро́дицею,/ сотвори́те моли́тву, во е́же спасти́ся нам.</p>
                <p>
                    <style>Седа́лен, глас 2:</style>
                </p>
                <p>Во святи́тельстве благоче́стно пожи́л еси́, святи́телю Богоявле́нне,/ лю́ди к Богоразу́мию сло́вом и де́лом наста́вил еси́/ и Бо́гу до конца́ угоди́л еси́./ Сего́ ра́ди от Него́ нетле́нием и чудесы́, о́тче Митрофа́не, почти́лся еси́,/ я́ко прича́стник Бо́жия благода́ти.</p>
                <p>
                    <style>Сла́ва, и ны́не, </style>
                </p>
                <p>
                    <style>Богоро́дичен:</style> Му́чеников, проро́ков, апо́столов,/ иера́рхов, преподо́бных и святы́х всех от ве́ка пра́ведных/ похвала́ Ты еси́, Пречи́стая,/ те́мже Тя мо́лим:/ моли́ся с ни́ми ко Го́споду, да спасе́т ду́ши на́ша.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                    <emphasis/>
                </p>
                <p>Пла́мень погаси́ в нас плотски́х обурева́ний и нечи́стых на́ших помышле́ний,/ да пла́мени гее́нскаго огня́/ твои́ми моли́твами, Митрофа́не, изба́вимся.</p>
                <p>Ду́шу и помышле́ние к тебе́ простира́ем, святи́телю Богоизбра́нне:/ согре́й на́шу ве́ру и любо́вь я́же к Бо́гу,/ да, зако́ну Его́ усе́рдно после́дующе,/ пре́йдем по́прище на́шего спасе́ния непреткнове́нно.</p>
                <p>Столп кре́пости стяжа́вше тя от Бо́га,/ от ви́димых и неви́димых враго́в огражда́емся тобо́ю безбе́дно;/ те́мже тя вси по до́лгу, Митрофа́не, ублажа́ем.</p>
                <p>
                    <style>Богоро́дичен:</style> Черто́же Незаходи́маго Све́та, Де́во,/ не́смы досто́йны черто́га Небе́снаго грехо́вныя ра́ди вины́;/ ты же, Богороди́тельнице,/ ра́ди обнаже́ннаго на Кресте́ сла́дкаго Твоего́ Сы́на и Блага́го на́шего Го́спода,/ покры́й стыд лица́ на́шего и спаси́ нас.</p>
                <p>
                    <style>Песнь 5</style>
                </p>
                <p>
                    <style>Ирмо́с: </style>
                    <emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам, Человеколю́бче.</emphasis>
                    <emphasis/>
                </p>
                <p>Мо́лим ти ся и вопие́м всеусе́рдно:/ испо́лни, Боговдохнове́нне, весе́лия живо́т наш,/ покрыва́я нас кре́пким покро́вом защище́ния твоего́/ от гла́да, я́звы и междоусо́бныя бра́ни,/ я́ко мо́жеши, о́тче, а́ще хо́щеши.</p>
                <p>Мрак на́ших заблужде́ний и жите́йския го́рдости/ све́тлостию святы́х моли́тв твои́х, Митрофа́не, прожени́,/ да по́мощию твое́ю грехо́в оставле́ние прии́мше,/ ми́лость у Христа́ Бо́га обря́щем.</p>
                <p>На одре́ не́мощи и уны́ния низлежа́щу ми,/ пода́ждь ру́ку по́мощи, па́стырю Боговозлю́бленне,/ и не оста́ви мя лише́нна бы́ти твоего́ спаси́тельнаго благода́тию Свята́го Ду́ха посеще́ния.</p>
                <p>
                    <style>Богоро́дичен:</style> Чисте́йшая еси́ па́че А́нгельских чино́в,/ от Не́йже Исто́чник святы́ни воплоти́ся нас ра́ди,/ да освяти́т естество́ челове́ческое,/ моли́твами Твои́ми, Богоро́дице,/ изба́ви нас от тиме́ния нечи́стых на́ших дея́ний и неподо́бных глаго́ланий.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
                    <emphasis/>
                </p>
                <p>Гра́ду твоему́ засту́пник бу́ди/ и па́ствы твоея́ храни́тель,/ гра́ды же и стра́ны чту́щих любо́вию па́мять твою́/ необори́мым моли́тв твои́х предста́тельством огради́,/ да вси тобо́ю, Богому́дре Митрофа́не, хва́лимся.</p>
                <p>Я́ко защи́тника тя от Бо́га ве́дуще,/ власть на дусе́х нечи́стых ве́лию иму́ща,/ мо́лим от зла́го де́йствия злых духо́в/ на́ши ду́ши сохрани́ти безнаве́тны.</p>
                <p>По до́лгу блажа́т тя ве́рнии,—/ ра́дуйся, Митрофа́не,— зову́ще:/ ты бо вои́стинну Росси́йстей Це́ркви ра́дование и похвала́,/ и тя чту́щим на вся враги́ одоле́ние, досточу́дне.</p>
                <p>
                    <style>Богоро́дичен:</style> Го́ру Тя мы́сленную и Ле́ствицу Иа́ковлю проро́цы нарица́ют,/ Е́юже Бог к челове́ком сни́де,/ поги́бшую дра́хму взыска́ти хотя́,/ ю́же обре́т, па́ки к Небеси́ возво́дит./ Те́мже Тя вси я́ко Ма́терь Бо́жию правосла́вно велича́ем.</p>
                <p>
                    <style>Конда́к, глас 8:</style>
                </p>
                <p>Воздержа́нием те́ло ду́ху порабо́тив,/ ду́шу же равноа́нгельну сотвори́в,/ святи́тельскою оде́ялся еси́ оде́ждою, я́ко вене́ц свяще́нства,/ и ны́не, всех Влады́це предстоя́,/ моли́, всеблаже́нне Митрофа́не, умири́ти и спасти́ ду́ши на́ша.</p>
                <p>
                    <style>И</style>́
                    <style>кос:</style></p>
                <p>В пусты́ни высото́ю смиренному́дрия,/ я́ко ра́йский цвет, красу́яся,/ и на Воро́нежския Це́ркви престо́ле украси́лся еси́ высо́кими удобре́ниями, прему́дре,/ и́бо был еси́ иера́рх, о́браз ве́рным сло́вом и житие́м./ Те́мже и Бог я́ко уго́дника Своего́ вознесе́ тя,/ нетле́нием и чудесы́ в Це́ркви Свое́й прославля́я,/ да вси́ ве́рою зове́м ти:/ ра́дуйся, Воро́нежская похвало́, Митрофа́не приснопа́мятне.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше, о́троцы/ в Вавило́не иногда́/ ве́рою Тро́йческою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
                    <emphasis/>
                </p>
                <p>Нас обнови́ти хотя́/ и на́шему спасе́нию, Спа́се, благопоспеши́ти,/ Ты но́ваго Це́ркви Свое́й воздви́гл еси́ свети́льника, Митрофа́на, к Тебе́ зову́ща:/ отце́в Бо́же, благослове́н еси́.</p>
                <p>Человеколю́бца Спа́са о нас, святи́телю Христо́в, умоли́/ разреши́тися нам от прегреше́ний на́ших и душе́вных скве́рн,/ да и мы Тому́ я́ко Всеси́льному Изба́вителю зове́м:/ отце́в Бо́же, благослове́н еси́.</p>
                <p>В сла́ву Бо́жию оде́янный/ святи́тель и чудотво́рец нам от Бо́га показа́лся еси́, Митрофа́не всехва́льне,/ да све́тлостьми чуде́с твои́х па́че со́лнечных луч озаря́емы,/ зове́м ди́вная тобо́ю Соверша́ющему:/ отце́в Бо́же, благослове́н еси́.</p>
                <p>
                    <style>Богоро́дичен:</style> Вели́кая дарова́ния/ Тобо́ю от Го́спода прия́хом, Де́во Пречи́стая,/ сего́ ра́ди благода́рственное пе́ние прино́сим Ти и зове́м:/ Благослове́нна Ты в жена́х еси́, Всенепоро́чная Влады́чице.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Царя́ Небе́снаго,/ Его́же пою́т Во́и А́нгельстии,/ хвали́те и превозноси́те во вся ве́ки.</emphasis>
                    <emphasis/>
                </p>
                <p>К честны́м моща́м твои́м,/ я́ко к необори́мому покро́ву, прибега́юще,/ немо́лчнаго твоего́ хода́тайства, Богоно́се преподо́бне, про́сим:/ ты же не пре́зри и́же от <style>Тебе</style>́ тре́бующих по́мощи,/ но услы́ши и заступи́ всех, пою́щих тя/ и превознося́щих Христа́ во ве́ки.</p>
                <p>Теле́сныя сла́бости и душе́вныя неду́ги/ си́лою моли́тв твои́х благода́тно пременя́я,/ премени́, о́тче Митрофа́не, вся́кое неможе́ние пою́щим тя/ и превознося́щим Христа́ во ве́ки.</p>
                <p>Пла́чущим ты сле́зы отира́еши, па́стырю преблаже́нне,/ и бе́дствующим подае́ши ру́ку спасе́ния от Бо́га,/ те́мже и нас у Престо́ла Влады́чня помяни́, ве́рою пою́щих тя/ и превознося́щих Христа́ во ве́ки.</p>
                <p>
                    <style>Богоро́дичен: </style>Велича́ем Твое́ тве́рдое заступле́ние,/ испове́дуем Ма́терния Твоея́ моли́твы си́лу,/ благодари́м возвели́чившаго Тя Го́спода, ро́ждшагося от <style>Тебе</style>́, Богома́ти,/ Его́же моли́ спасти́ся душа́м на́шим.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Вои́стинну Богоро́дицу,/ Тя</emphasis>
                    <emphasis>испове́дуем,/ спасе́нии Тобо́ю, Де́во Чи́стая,/ с Безпло́тными Ли́ки Тя велича́юще.</emphasis>
                </p>
                <p>Ты, и́же в Дому́ Твое́м уго́дников Твои́х насажда́еши,/ я́ко ма́слины и я́ко ке́дры, Спа́се,/ Митрофа́на уго́дника Твоего́ моле́нием насади́ в нас доброде́тельное житие́,/ да во вре́мя свое́ принесе́м Ти плоды́ покая́ния.</p>
                <p>Со А́нгелы, служи́телю Святе́й Тро́ице,/ Митрофа́не прему́дре, ра́дуйся,/ и нам, ве́рою блажа́щим тя,/ пода́ждь моли́твами твои́ми о Ду́се Свя́те ра́доватися.</p>
                <p>А́ще и не́мощны есмы́/ и премно́го согреша́ем, недосто́йнии,/ но не отступа́ем наде́жды мо́щнаго покро́ва твоего́, достосла́вне:/ ты же, Христу́ Бо́гу моля́ся,/ помози́ нам обрести́ всем с ли́ки пра́ведных стоя́ние в День су́дный.</p>
                <p>На ме́сте озлобле́ния не́мощи смири́вшемуся,/ удиви́ моли́тв твои́х си́лу, чудотво́рче святы́й, Митрофа́не,/ и по да́нной тебе́ целе́б благода́ти/ нездра́вие мое́ во здра́вие премени́.</p>
                <p>
                    <style>Богоро́дичен:</style> Упова́ние и ра́досте на́ша, Мари́е Богоневе́стная,/ покры́й нас честны́м Твои́м омофо́ром,/ да хва́лим непреста́нно и́мя Твое́/ и пое́м с Безпло́тными Ли́ки, Тя велича́юще.</p>
                <p>
                    <emphasis/>
                </p>
                <p>
                    <style>Свети́лен:</style>
                </p>
                <p>Светоза́рна свети́льника ве́ры,/ Боже́ственно и пресла́вно от Светонача́льныя Тро́ицы возсия́вша/ и нас со́лнца светле́йше чудесы́ свои́ми просвети́вша,/ Митрофа́на, па́стыря блаже́нна, пе́сньми восхва́лим.</p>
                <p>
                    <style>Богоро́дичен:</style> Богоро́дице Де́во, ра́дуйся,/ от А́нгела ра́дость прии́мшая;/ ра́дуйся, Влады́чице,/ и спаси́ на Тя упова́ющих.</p>
                <p>
                    <style>На хвали́тех стихи́ры, глас 8:</style>
                </p>
                <p>Те́сен путь в житии́ твое́м, преподо́бне Митрофа́не,/ преше́л еси́, по́двигом до́брым в пусты́ни подвиза́яся,/ и тече́ние благо́е во святи́тельстве соверша́я,/ Бо́гу же все́ю душе́ю рабо́тая/ и до конца́ угожда́я ве́рно, я́ко сосу́д Богоизбра́нный./ Тем простра́нное обре́л еси́ воздая́ние/ у пра́веднаго Мздовоздая́теля и Царя́ святы́х, Го́спода,/ Ему́же, свя́те, моли́ся,/ мир Росси́йстей Це́ркви дарова́ти/ и душа́м на́шим ве́лию ми́лость.</p>
                <p>Житие́ чи́стое, терпе́ние, кро́тость и любо́вь нелицеме́рну,/ воздержа́ние соверше́нное, умиле́ние Боже́ственное,/ ве́ру же и наде́жду и́стинну и милосе́рдие стяжа́в,/ равноа́нгельно, Митрофа́не, на земли́ пожи́л еси́/ и на Небеси́ с ли́ки А́нгел предстои́ши,/ с ни́миже, свя́те, моли́ся/ мир Росси́йстей Це́ркви дарова́ти/ и душа́м на́шим ве́лию ми́лость.</p>
                <p>Боже́ственною благода́тию Свята́го Ду́ха просвети́вся,/ и по сме́рти благода́тное ми́лости ми́ро/ от честны́х твои́х и многоцеле́бных моще́й источа́еши./ Тем по до́лгу о тебе́, Митрофа́не, ра́дуемся/ и, па́мять твою́ священноле́пно соверша́юще,/ священноле́пными пе́сньми зове́м ти:/ сла́ва Да́вшему ти кре́пость,/ сла́ва Венча́вшему тя,/ сла́ва Де́йствующему тобо́ю всем исцеле́ния.</p>
                <p>
                    <style>Сла́ва, глас 6:</style>
                </p>
                <p>Благи́й и ве́рный ра́бе,/ усе́рдный де́лателю виногра́да Христо́ва,/ ты я́ко до́брый па́стырь/ вар и тяготу́ дневну́ю поне́сл еси́,/ уча́ слове́сныя о́вцы/ се́рдцем ве́ровати в пра́вду,/ усты́ же испове́дати во спасе́ние,/ те́мже и Бог я́ко избра́ннаго Своего́ вознесе́ тя/ и па́мять твою́, досточу́дне Митрофа́не, просла́ви./ Ты же непреста́нно моли́ся, испроси́ оте́честву на́шему мир,/ христиа́ном же в доброде́телех преспе́яние/ и ве́лию ми́лость.</p>
                <p>
                    <style>И ны́не, пра́здника</style>
                </p>
                <p>
                    <style>Славосло́вие вели́кое, ектении́ и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны пра́здника и свята́го, песнь 6-я. Проки́мен, глас 1: </style>Уста́ моя́ возглаго́лют прему́дрость,/ и поуче́ние се́рдца моего́ ра́зум. 
                    <style>Стих:</style> 
                    Услы́шите сия́, вси язы́цы,/ внуши́те, вси, живу́щии по вселе́нней. 
                    <style>Апо́стол ко Евре́ем, зача́ло 318. Ева́нгелие от Луки́, зача́ло 24. Прича́стен</style>
                    : В па́мять ве́чную бу́дет пра́ведник:</p>
                <p>
                    <strong>
                        <style>Святитель Митрофан, епископ Воронежский. </style>
                    </strong>Духовная жизнь великого угодника Божия святителя Митрофана, как и жизнь всех святых, сокровенна, и только Господу Богу вполне известны его подвиги, его труды для стяжания Царства Небесного, его непрестанные молитвы, его пламенное сердечное стремление к единению с Богом.</p>
                <p>Родился святитель Митрофан (в миру Михаил) в ноябре 1623 года во Владимирском крае, в семье потомственного священника Василия и Марии (или Мавры). Из духовного завещания святителя известно, что он «родился от благочестивых родителей и воспитан ими в непорочном благочестии Восточной Церкви, в православной вере». До сорокалетнего возраста святитель жил в миру: был женат, имел сына Иоанна и служил приходским священником в селе Сидоровском. Лишившись супруги, священник Михаил в 1663 году принял постриг с именем Митрофан в Золотниковской Успенской пустыни, находившейся недалеко от Суздаля.</p>
                <p>Через три года иеромонах Митрофан избран в настоятели Успенского Яхромского Космина монастыря. Этим монастырем он управлял 10 лет, проявив себя усердным игуменом. Его заботами воздвигнут храм в честь Нерукотворенного Образа Спасителя. Патриарх Иоаким (1674―1690), узнав о святой жизни игумена Митрофана, возвел его в 1675 году в сан архимандрита знаменитого Мариево-Унженского монастыря во имя Живоначальной Троицы. Там попечением нового настоятеля был сооружен храм в честь Благовещения Пресвятой Богородицы.</p>
                <p>На Московском Соборе 1681—1682 годов в числе мер для борьбы с расколом и в целях улучшения просвещения среди православных было решено увеличить число епархий.</p>
                <p>На новую Воронежскую кафедру 2 апреля 1682 г. был посвящен Патриархом Иоакимом и шестнадцатью архипастырями святой Митрофан. По прибытии в Воронеж Святитель, прежде всего, учитывая трудность времени и низкое нравственное состояние духовенства и паствы, разослал по епархии Окружное послание, в котором призывал к исправлению. «Честны́е иереи Бога Вышнего!— писал Святитель.— Вожди стада Христова! Вы должны иметь светлые умные очи, просвещенные светом разумения, чтобы вести других по правому пути. По слову Господа, вы должны быть самим светом: «вы есте свет миру» (<a xlink:href="https://azbyka.ru/biblia/?Mt.5:14&amp;c~r&amp;rus">Мф. 5:14</a>)... Христос Спаситель, вручая паству апостолу Своему, трижды сказал ему: паси, как бы внушая тем, что три есть различные образа пасения: слово учения, молитва при пособии Святых Таин и пример жизни. Действуйте и вы всеми тремя способами: подавайте пример доброй жизни, учите людей своих и молитесь о них, укрепляя их Святыми Тайнами; наипаче же неверных просвещайте святым Крещением, и согрешивших приводите к покаянию. Будьте внимательны к болящим, чтобы не отошли от сей жизни без причащения Святых Таин и помазания святым елеем».</p>
                <p>За время 20-летнего епископства святителя Митрофана количество храмов в епархии возросло с 182 до 239 и основано 2 монастыря.</p>
                <p>Известно о большой дружбе святителя Митрофана Воронежского со святителем Питиримом Тамбовским (память 28 июля).</p>
                <p>Они поддерживали переписку и встречались для духовных бесед. История основания близ Тамбова Трегуляевского Предтеченского монастыря связана с дружбой святых архипастырей.</p>
                <p>Первый Воронежский Святитель ревностно заботился о нуждах паствы: искоренял нестроения и беспорядки в обителях, утверждал в них жизнь по иноческому уставу, утешал всех без различия звания и состояния, был покровителем вдов и сирот, заступником обиженных. Его дом служил гостиницей для странников и лечебницей для больных. Молился он о живых и об усопших христианах, а особенно о воинах, павших за Отечество.</p>
                <p>Святитель Митрофан, как человек высокого патриотизма, своим авторитетом, пожертвованиями и молитвами содействовал преобразованиям Петра I, необходимость и цель которых хорошо понимал. При постройке флота в Воронеже Святитель убеждал народ всемерно помогать Петру, а сам отдавал все свои средства, сознавая, что они идут на благо Родины. Это было очень важно, так как многие считали устройство флота делом бесполезным.</p>
                <p>Высокий патриотизм святого епископа соединялся в его душе с твердой верой и строгостью православных убеждений, ради которых он не боялся навлечь на себя царский гнев.</p>
                <p>Хотя за ослушание царской воли святителю грозила опала, но он отказался идти во дворец к Петру I, потому что там стояли статуи языческих богов. Царь приказал убрать статуи и с того времени проникся еще большим уважением к святому.</p>
                <p>Е. Поселянин описывает случай, свидетельствующий о духовной связи между святителем Митрофаном и чтившим его Петром I уже после их кончины. Однажды в Петропавловском соборе Петербурга увидели человека, усердно молившегося перед гробницей Петра I. На вопрос, почему он это делает, человек тот ответил, что ему повелел молиться святитель Митрофан. Однажды во сне святой епископ явился ему и сказал: «Если хочешь быть мне угодным, молись о упокоении души императора Петра Великого».</p>
                <p>Скончался святитель Митрофан 23 ноября 1703 года, в глубокой старости, приняв перед смертью схиму с именем Макарий, в честь преподобного Макария Унженского, с которым духовно сроднился во время настоятельства над Макариево-Унженской Троицкой обителью.</p>
                <p>Гроб с телом великого святителя нес до усыпальницы сам Петр. Прощаясь, он сказал: «Не осталось у меня такого святого старца. Ему же буди вечная память».</p>
                <p>Современники Святителя не оставили нам никаких памятников с описанием его христианских подвигов, и только Духовное завещание открывает нам те благодатные сокровища любви и смирения, которыми была преисполнена его душа.</p>
                <p>В этом завещании, исполненном духом молитвы, он обнимает всех своей любовью, желая и по кончине своей всегда поучать паству свою. Обращаясь к пастырям и пасомым, святитель говорит: «Для всякого человека таково правило мудрых мужей: употреби труд, храни мерность — богат будеши; воздержно пий, мало яждь — здрав будеши; твори благо, бегай злаго — спасен будеши... Да пребывают все православные христиане в прародительстве своем благочестиво и праведно, во всякой чистоте, в воздержании, святыне и покаянии. Веру же Православную заповедую любить; и Церковь Святую едину во всей вселенной, как мать, чествовать и пребывать в ней неотступно, и предание и учение святых отцов содержать крепко и ни в чем не поругано и непоколебимо иметь. Как без веры правой угодить Богу невозможно, так и без Церкви Святой Восточной и светлого Богопреданного ее учения невозможно кому спастись».</p>
                <p>С 1820 года число почитателей памяти святителя Митрофана чрезвычайно увеличилось, и Воронежский архиепископ Антоний II неоднократно доносил в Синод о чудесах по молитвам святого.</p>
                <p>В 1831 году обретено нетленное тело святителя Митрофана и совершено прославление его в лике святых. С того времени Русская Церковь совершает память Святителя дважды в год: 23 ноября — день преставления, и 7 августа (1832 г.) — день прославления.</p>
                <p>В Воронежской епархии архиепископ Антоний II (1827—1846) установил следующие празднования в честь святителя Митрофана: 4 июня — день тезоименитства; 2 апреля — день архиерейской хиротонии (1682 г.); 11 декабря — обретение мощей (1831 г.).</p>
                <p>Первая икона святителя Митрофана написана в 1830 г. художником Швецовым после явления ему святого архипастыря в видении, о котором предсказал Воронежский архиепископ Антоний.</p>
                <p>Совершая память великого и смиренного угодника Божия святителя Митрофана, епископа Воронежского, вчитываясь в его житие и внимательно слушая прославляющие его церковные песнопения, мы учимся у него как надо любить ближних, заботиться о каждом человеке, исполняться любовью к своему Отечеству, ценить и твердо хранить православную веру и всем сердцем и разумом любить Господа.</p>
            </section>
            <section>
                <title>
                    <p>
                        <style>В то́йже день</style>
                        <style>Святи́теля Амфило́хия, епи́скопа Икони́йскаго,</style> и святи́теля Григо́рия, епи́скопа Акраганти́йскаго</p>
                </title>
                <p>
                    <style>На</style> Го́споди, воззва́х: 
                    <style>стихи́ры</style>
                    <style>святы́х на 6. Стихи́ры свята́го Амфило́хия, глас 4.</style></p>
                <p>
                    <style>Подо́бен:</style> Да́л еси́ знаме́ние:</p>
                <p>Нрав самовла́стный и по́мысл самодержа́вный/ на стра́сти насле́довав,/ лу́чшему дал еси́ умодержа́вно, всеблаже́нне,/ влады́чество на го́ршее,/ ме́рилом пра́веднейшим, о́тче, уравни́в./ Сего́ ра́ди ключи́мый к Боговиде́нию был еси́ и Бо́га разуме́нию,/ иера́рше Богодухнове́нне.</p>
                <p>Се́ти сокруши́л еси́/ и ловле́ния разруши́л еси́ ересе́й, преподо́бне,/ догма́тов пра́востию и Богосло́вием изве́стнейшим,/ разделе́ния избе́г и зле́йшаго, о́тче, стесне́ния./ В преде́лех же пребы́в благочести́выя на́шея ве́ры,/ Тро́ицу пропове́дал еси́ во Еди́нице Божества́.</p>
                <p>Хи́тростно умудри́в на земли́ ца́рствующаго,/ того́ проте́кл еси́ Сы́на непокло́нна,/ разу́мно науча́я, я́ко непокло́нну презира́ему Сы́ну/ негоду́ет Оте́ц тепле́йше,/ И́же Сего́ пре́жде век роди́в па́че ума́ нестра́стно,/ я́ко безтеле́сна,/ я́ко Той весть, преподо́бне.</p>
                <p>
                    <style>И́ны стихи́ры, свята́го Григо́рия, глас 8.</style>
                </p>
                <p>
                    <style>Подо́бен:</style> О, пресла́внаго чудесе́!</p>
                <p>О́тче свяще́нне Григо́рие,/ от пеле́н Бо́гу возложе́н, прилепи́вся/ неосла́бными манове́нии вся сотво́ршему,/ и уже́, от сего́ облистава́емь,/ страсте́й преше́л еси́ нощь/ и возсия́л еси́ свет врачева́ний и чуде́с благода́ти,/ отгони́ многоле́тны неду́ги и преле́стныя ду́хи.</p>
                <p>О́тче чу́дный, Григо́рие,/ светоявле́ньми ум чи́сто облиста́,/ страсте́й успи́л еси́ многово́лненное мо́ре,/ и безстра́стием, лета́я чисте́йшими кри́лы,/ дости́гл еси́, иде́же неизрече́нная добро́та и недомы́сленная,/ о нас всегда́ моли́ся, благохва́лящих тя.</p>
                <p>О́тче отце́в, Григо́рие,/ свяще́нства пра́вило, целому́дрия о́браз,/ мона́шествующих кре́пость, Це́ркве утвержде́ние,/ любве́ свети́льник, престо́л чу́вства,/ исто́чник чуде́с, язы́к огнедухнове́нный,/ уста́ сладкоглаго́лива, сосу́д Боже́ственнаго Ду́ха/ и у́мный был еси́ рай, Богоблаже́нне.</p>
                <p>
                    <style>Сла́ва, и ны́не, глас 4:</style>
                </p>
                <p>Прииди́те, вси ве́рнии,/ еди́ну непоро́чную восхва́лим, от проро́ков пропове́данную/ и в храм приведе́нную, пре́жде век пронарече́нную Ма́терь/ и в после́дняя ле́та я́вльшуюся Богоро́дицу./ Го́споди, моли́твами Ея́ мир Твой пода́ждь нам/ и ве́лию ми́лость.</p>
                <p>
                    <style>На стихо́вне стихи́ры, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Да приведу́тся, глаго́лет Богооте́ц Дави́д,/ Царю́ де́вы в храм Госпо́день/ в след Тебе́, Де́во,/ со све́тлыми свеща́ми ликовству́юще/ и во свята́я приводя́ще Тя, Чи́стая,/ я́ко святы́й киво́т Бо́жий.</p>
                <p>
                    <style>Стих:</style> Приведу́тся Царю́ де́вы в след Ея́,/ и́скренния Ея́ приведу́тся Тебе́.</p>
                <p>Да угото́вятся две́ри и да отверза́ются хра́ма Госпо́дня,/ и дом сла́вы, и еди́ну, пребо́льшую Небе́с,/ па́че ума́ бы́вшую,/ да прие́млют, ра́дующеся,/ и Христа́ Спа́са да воспою́т.</p>
                <p>
                    <style>Стих:</style> Приведу́тся в весе́лии и ра́довании,/ введу́тся в храм Царе́в.</p>
                <p>Да отверза́ются две́ри Боже́ственнейшаго хра́ма,/ да прие́млют внутрь Небе́сную Дверь,/ и да торжеству́ет челове́ческое естество́,/ и да взыгра́ют А́нгели,/ спра́зднующе обои́ ку́пно с на́ми Богома́тере вход.</p>
                <p>
                    <style>Сла́ва, и ны́не, глас 5:</style>
                </p>
                <p>Возсия́ день ра́достен и пра́здник всече́стен:/ <style>Днесь</style> бо и́же пре́жде рождества́ и по рождестве́ Де́ва пребы́вши,/ в храм Госпо́день приво́дится,/ и ра́дуется Заха́рия ста́рец, роди́тель Предте́чев,/ и вопие́т ве́село:/ прибли́жися Предста́тельница скорбя́щих в храм святы́й,/ я́ко Свята́я, освяти́тися во оби́телище Всецаря́./ Да весели́тся Иоаки́м пра́отец, и А́нна да ра́дуется,/ я́ко принесо́ша Бо́гу, я́ко триле́тствующую Ю́ницу,/ непоро́чную Влады́чицу./ Ма́тери, сра́дуйтеся, де́вы, взыгра́йте, и непло́ды, сликовству́йте,/ я́ко отве́рзе нам Небе́сное Ца́рство пронарече́нная Всецари́ца,/ ра́дуйтеся, лю́дие, и весели́теся.</p>
                <p>
                    <style>Тропа́рь, глас 4:</style>
                </p>
                <p>Бо́же оте́ц на́ших,/ творя́й при́сно с на́ми по Твое́й кро́тости,/ не отста́ви ми́лость Твою́ от нас,/ но моли́твами их/ в ми́ре упра́ви живо́т наш.</p>
                <p>
                    <style>Сла́ва, и ны́не, пра́здника.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь, 
                    <style>тропа́рь пра́здника, два́жды.</style></p>
                <p>
                    <style>Сла́ва, святы́х.</style>
                </p>
                <p>
                    <style>И ны́не, пра́здника.</style>
                </p>
                <p>
                    <style>По 1-м стихосло́вии седа́лен, глас 1.</style>
                </p>
                <p>
                    <style>Подо́бен:</style> Ка́мени запеча́тану:</p>
                <p>Свята́я святы́х, Богоро́дице, су́щи,/ досто́йно приведе́ся жи́ти во свята́я,/ я́ко одушевле́н Госпо́день киво́т/ и Свята́го Ду́ха и́стинно вмести́лище Боже́ственное, Де́во Ма́ти./ Те́мже всели́ся в Тя, И́же Отцу́ Единоро́дный и Свято́му Ду́ху соесте́ственный,/ Твой Сын неискусому́жно, обоготвори́в все челове́чество.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>По 2-м стихосло́вии седа́лен, глас 4.</style>
                </p>
                <p>
                    <style>Подо́бен:</style> Яви́лся еси́:</p>
                <p>Весе́лия <style>Днесь</style> вселе́нная испо́лнися вся/ в благознамени́том пра́зднице Богоро́дицы, зову́щи:/ Та есть сень Небе́сная.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>Кано́н пра́здника, глас 1, со ирмосо́м на 6. Ирмосы́ по два́жды.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Песнь побе́дную пои́м вси Бо́гу,/ сотво́ршему ди́вная чудеса́ мы́шцею высо́кою/ и спа́сшему Изра́иля, я́ко просла́вися.</emphasis>
                    <emphasis/>
                </p>
                <p>Стеце́мся <style>Днесь</style>, Богоро́дицу почита́юще пе́сньми,/ и торжеству́им духо́вный пра́здник:/ в храм бо Бо́гу дар прино́сится.</p>
                <p>Пе́сньми да воспои́м Богоро́дицы сла́вное предше́ствие:/ к хра́му бо <style>Днесь</style>, я́ко храм Бо́жий,/ прино́сится проро́чески дар многоце́нный.</p>
                <p>А́нна непоро́чная ра́довашеся,/ я́ко дар многоце́нен Бо́гу принося́щи в храм ма́терски;/ Иоаки́м же с не́ю торжеству́ет све́тло.</p>
                <p>Дави́д, пра́отец Твой, воспе́ Тя дре́вле, Де́во Богоневе́сто,/ Дщерь глаго́ля Тя Царя́ Христа́,/ Его́же и роди́вши, ма́терски Младе́нца дои́ла еси́.</p>
                <p>
                    <style>И святы́х два, на 8.</style>
                </p>
                <p>
                    <style>Кано́н свята́го Амфило́хия, его́же краегране́сие: </style>Пре́лести смею́щася, пою́ па́стыря. 
                    <style>Феофа́ново. Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову </emphasis>
                    <emphasis>си́лу в пусты́ни победи́л есть.</emphasis>
                </p>
                <p>Словеса́ злочести́вых ересе́й и киче́ния,/ Правосла́вия заре́ю просвеще́н, удо́бно разори́л еси́;/ в не́мже тебе́ чту́щия, священноявле́нне, сохрани́.</p>
                <p>И́же всех спасе́ния при́сно хотя́й, Госпо́дь/ свяще́нныя тя па́ствы путевожда́, иера́рше, предлага́ет,/ сло́вом и житие́м светя́ща изря́дно ви́дев.</p>
                <p>Зако́нно пострада́ти избра́в по Христо́ве Це́ркви,/ всеору́жием, о́тче, креста́ себе́ огради́л еси́/ и победи́тель благода́тию и вене́чник яви́лся еси́, сла́вне.</p>
                <p>
                    <style>Богоро́дичен:</style> Сло́во, Отцу́ Собезнача́льное и Соприсносу́щное,/ и Того́ существа́ зрак ро́ждшему су́ща,/ из Тебе́ воплоще́нна родила́ еси́ несказа́нно, Неискусобра́чная.</p>
                <p>
                    <style>Ин кано́н свята́го Григо́рия.</style>
                </p>
                <p>
                    <style>Его́же краегране́сие: </style>Чудоде́йственному Григо́рию почуди́ся.</p>
                <p>
                    <style>Ио́сифово, глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Сокруши́вшему бра́ни мы́шцею Свое́ю/ и прове́дшему Изра́иля сквозе́ Чермно́е мо́ре,/ пои́м Ему́, я́ко Изба́вителю на́шему Бо́гу,/ я́ко просла́вися.</emphasis>
                    <emphasis/>
                </p>
                <p>Заря́ми Ду́ха просвеща́емь при́сно, свяще́нне Григо́рие,/ и светоза́рна звезда́ быв,/ всего́ мя озари́ моли́твами твои́ми, я́ко да воспою́ тя.</p>
                <p>И́же Предве́дец всех,/ облагода́тствив ум твой Богода́нными сия́ньми,/ от пеле́н тя освяща́ет,/ Бо́жественными доброде́тельми сия́ти хотя́ща, о́тче, и чудесы́.</p>
                <p>Дрема́ние от ве́ждей уны́ния отве́рг,/ свети́льник бо́дрый ты яви́лся еси́, Богоно́се,/ показа́в вещми́ зва́ние твое́, Григо́рие, и́стинствующее.</p>
                <p>
                    <style>Богоро́дичен:</style> Богоро́дицу Тя госпо́дственно и и́стинно испове́дую:/ родила́ бо еси́ Го́спода несказа́нно,/ во дву существа́х и хоте́ниих, Пречи́стая Де́во, разумева́ема.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Да утверди́тся се́рдце мое́ в во́ли Твое́й, Христе́ Бо́же,/ И́же над вода́ми Не́бо утвержде́й второ́е/ и основа́вый на вода́х зе́млю, Всеси́льне.</emphasis>
                </p>
                <p>Торжеству́им, празднолю́бцы, и сра́дуимся ду́хом,/ во святе́м пра́зднице учрежда́ющеся <style>Днесь</style>/ Дще́ре Царе́вы и Ма́тере Бо́га на́шего.</p>
                <p>Иоаки́ме, ра́дуйся <style>Днесь</style>, и весели́ся, А́нно, ду́хом,/ рожде́нную из вас Го́споду приводя́ще триле́тствующу,/ я́ко Ю́ницу чи́сту, Всенепоро́чную.</p>
                <p>Бо́жие селе́ние во храм святы́й приво́дится, Богоро́дица Мариа́м,/ пло́тию триле́тствующая, и Той свещесве́тят де́вы, предтеку́ще.</p>
                <p>Бо́жия А́гница небла́зненная и голуби́ца нескве́рная,/ Боговмести́мая Ски́ния, сла́вы освяще́ние,/ в ски́нии святе́й обита́ти избра́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
                    <emphasis/>
                </p>
                <p>Боже́ственное и светоза́рное твои́х догма́тов сия́ние/ погаси́ злочести́вый полк ерети́ческий, Амфило́хие сла́вне.</p>
                <p>Вод животво́рных, я́ко река́, сый, от Бо́га испо́лнена,/ первосвяще́нник быв,/ и́миже, благочести́вии, напая́емся.</p>
                <p>Бога́тыми луча́ми просвеща́емь,/ ум осия́л еси́ та́йным, преподо́бне, твои́х уче́ний благоле́пием.</p>
                <p>
                    <style>Богоро́дичен:</style> Све́щник Тя светоза́рный,/ и душепита́тельную благоче́стия трапе́зу, и киво́т, Пречи́стая,/ вси ве́рнии, возвеща́ем.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Утверди́ся се́рдце мое́ во Го́споде,/ вознесе́ся рог мой в Бо́зе мое́м,/ разшири́шася на враги́ моя́ уста́ моя́,/ возвесели́хся о спасе́нии Твое́м.</emphasis>
                    <emphasis/>
                </p>
                <p>Сего́ ради твой прие́м, о́тче, труд Зижди́тель,/ ста́рцу приведе́ тя в пусты́ню,/ уча́щу тя, Григо́рие, вся́каго писа́ния сказа́нию.</p>
                <p>Всю провожда́я седми́цу безпи́щен, о́тче,/ пита́лся еси́ сне́дию Небе́сною,/ твои́х слез дожде́м напая́емь и Боже́ственно наслажда́емь.</p>
                <p>От Бо́га тебе́, иера́рше, простра́нство се́рдца даде́ся:/ источи́л бо еси́ бога́тно уче́ний чисте́йшия во́ды,/ сердца́ ве́рных напая́ющия.</p>
                <p>
                    <style>Богоро́дичен:</style> Глаго́лы пропове́дников Богоглаго́ливых испо́лнишася:/ се бо роди́ Де́ва мла́до Отроча́,/ Ада́ма дре́внейшее и Сопресто́льное Роди́телю.</p>
                <p>
                    <style>Конда́к пра́здника, глас 4.</style>
                </p>
                <p>
                    <style>Подо́бен:</style> Вознесы́йся:</p>
                <p>Пречи́стый храм Спа́сов,/ многоце́нный черто́г и Де́ва,/ свяще́нное сокро́вище сла́вы Бо́жия,/ <style>Днесь</style> вво́дится в дом Госпо́день,/ благода́ть совводя́щи,/ я́же в Ду́се Боже́ственном,/ Ю́же воспева́ют А́нгели Бо́жии:/ Сия́ есть селе́ние небе́сное.</p>
                <p>
                    <style>И́кос:</style>
                </p>
                <p>Неизрече́нных Бо́жиих и Боже́ственных та́ин зря,/ в Де́ве благода́ть явля́емую и исполня́ему я́вственно,/ ра́дуюся и о́браз разуме́ти недоуме́юся стра́нный и неизрече́нный:/ ка́ко избра́нная Чи́стая еди́на/ яви́ся па́че всея́ тва́ри ви́димыя и разумева́емыя?/ Те́мже восхвали́ти хотя́ Сию́,/ ужаса́юся зело́ умо́м же и сло́вом,/ оба́че дерза́я, пропове́даю и велича́ю:/ Сия́ есть селе́ние небе́сное.</p>
                <p>
                    <style>Ин </style>
                    <style>конда́к Григо́рия, глас 4.</style>
                </p>
                <p>
                    <style>Подо́бен:</style> Яви́лся еси́ <style>Днесь</style>:</p>
                <p>Светолу́чными сия́нии Це́рковь Свята́го Ду́ха светово́дит/ све́тлое соверша́ющия твое́ успе́ние,/ преподо́бне о́тче всеблаже́нне Григо́рие.</p>
                <p>
                    <style>Ин конда́к Григо́рию, глас 8.</style>
                </p>
                <p>
                    <style>Подо́бен:</style> Я́кко нача́тки:</p>
                <p>Я́ко доброде́телем учи́теля и святи́телем украше́ние/ Це́рковь, пою́щи тя, сла́вит, Григо́рие,/ моли́твами твои́ми пода́ждь чту́щим тя́ любо́вию/ доброде́телем исправле́ние и собла́зн избавле́ние,/ я́ко непобеди́м.</p>
                <p>
                    <style>Седа́лен, глас то́йже.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Просвеща́еши концы́ в твое́й па́мяти, му́дре:/ те́ло бо твое́ источа́ет исцеле́ний исто́чник, Амфило́хие сла́вне./ Те́мже и не́мощи избавля́еши вся́кия/ ве́рою приходя́щия к честно́му твоему́ хра́му,/ сего́ ра́ди и ны́не моли́ спасти́ся нам.</p>
                <p>
                    <style>Сла́ва, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>От пеле́н Го́споду возложе́н,/ я́ко дре́вле пресла́вный Самуи́л, та́кожде зову́щаго тя Спа́са послу́шал еси́/ и, ду́шу очи́стив до́брых подая́нми,/ свяще́нства благода́ть досто́йно взял еси́./ Те́мже на зла́це Боже́ственнаго зна́ния па́ствовав па́ству,/ врачева́ний изблиста́л еси́ де́йства, Григо́рие,/ моли́ Христа́ Бо́га, грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>И ны́не, пра́здника, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Дави́де, предъиди́ в храм Бо́жий,/ и, ра́дуяся, приими́ Цари́цу на́шу, и Той возопи́й:/ вни́ди, Госпоже́, в храм Царе́в, вни́ди,/ Ея́же сла́ва покрове́нно разуме́ется,/ из Нея́же хо́щет источи́тися нам всем свет, Христо́с.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Ду́хом прови́дя, проро́че Авваку́ме,/ Словесе́ воплоще́ние, пропове́дал еси́, вопия́:/ внегда́ прибли́житися ле́том, позна́ешися,/ внегда́</emphasis>
                    <emphasis>приити́ вре́мени, пока</emphasis>́
                    <emphasis>жешися./ Сла́ва си́ле Твое́й, Го́споди.</emphasis>
                    <emphasis/></p>
                <p>Проро́че Иса́ие, прорцы́ нам:/ Де́ва кто есть, иму́щая во чре́ве?/ я́же из Иу́дина ко́рене прозя́бши и ро́ждшися из Дави́да цари́,/ се́мене свята́го плод благосла́вный.</p>
                <p>Начина́йте, де́вы, и воспо́йте пе́сни,/ рука́ми держа́ще свещи́,/ Чи́стыя Богоро́дицы предше́ствие хва́ляще,/ ны́не гряду́щия во храм Бо́жий, ку́пно с на́ми пра́зднующе.</p>
                <p>Иоаки́ме и А́нно, весели́теся ны́не,/ во храм приводя́ще Госпо́день Чи́стую Бо́га Ма́терь Христа́ Всецаря́ бу́дущую,/ от вас же ро́ждшуюся, я́ко триле́тствующую ю́ницу.</p>
                <p>Свята́я святы́х су́щи, Чи́стая,/ во храм святы́й возлюби́ла еси́ всели́тися/ и, со А́нгелы, Де́во, бесе́дующи, пребыва́еши пресла́вне,/ с Небесе́ хлеб прие́млющи, Пита́тельнице Жи́зни.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
                </p>
                <p>Амфило́хия Боже́ственнаго и Богоглаго́ливаго свяще́нное торжество́,/ Богому́дрии, прииди́те, ве́рою воспле́щим,/ того́ уче́нми и Богосло́вием укрепля́еми.</p>
                <p>Невестово́дец, Богоно́се, це́ркве су́щия в Христе́ быв,/ добро́тою слове́с сию́ украси́л еси́/ и красото́ю Правосла́вия уясни́л еси́.</p>
                <p>Богосло́вный твой язы́к и Богоглаго́ливый/ нача́льныя Тро́ицы единоче́стную держа́ву всем уясни́/ и Еди́но Божество́ чти́ти в Трех Ипоста́сех.</p>
                <p>
                    <style>Богоро́дичен:</style> Но́вую ски́нию Тя, Де́во, разумева́ем,/ и чи́стое святи́лище всех Влады́ки:/ Того́ бо родила́ еси́ пло́тию, по Ипоста́си сте́кшася, Всенепоро́чная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди, слух Твой и</emphasis>
                    <emphasis>убоя́хся,/ я́ко неизрече́нным сове́том/ Бог сый присносу́щный от Де́вы проше́л еси́, вопло́щся:/ сла́ва снизхожде́нию Твоему́, Христе́, сла́ва си́ле Твое́й.</emphasis>
                </p>
                <p>Земля́ я́ко добра́, процве́л еси́ стори́чествующий, о́тче, клас/ и серпо́м твои́х уче́ний пожа́л еси́ ерети́ческое злочести́вое мне́ние,/ собо́ра побо́рник яви́вся, преподо́бне Григо́рие.</p>
                <p>Небе́сный тя суд архиере́я, Бо́жий уго́дниче,/ показу́ет до́бре путево́дствити па́ству,/ ю́же стяжа́ кро́вию Христо́с, прове́дый твоея́ души́, о́тче, све́тлость.</p>
                <p>Храм Бо́жий был еси́, очище́н страсте́й скве́рны,/ и, в хра́ме свяще́ннем предстоя́, Ду́ха прише́ствие прия́л еси́ я́ве/ ви́дом чи́стыя голуби́цы, Христу́, тя просла́вльшу.</p>
                <p>
                    <style>Богоро́дичен:</style> Род челове́ческий спасе́ся па́че ума́ Твои́м Рождество́м/ и су́щии во тьме тле́ния, Пречи́стая Влады́чице, ви́деша свет, возсия́вший из чре́ва Твоего́,/ вино́внаго на́шего, Отрокови́це, воззда́ния.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Све́тлый нам возсия́ Свет</emphasis>
                    <emphasis>присносу́щный,/ у́тренюющим о судьба́х за́поведей Твои́х,/ Влады́ко Человеколю́бче, Христе́ Бо́же наш.</emphasis>
                </p>
                <p>Да светлоно́сим, правосла́внии вси, стека́ющеся и сла́вяще Богома́терь,/ я́ко Го́споду <style>Днесь</style> приво́дится, я́ко же́ртва благоприя́тна.</p>
                <p>Да веселя́тся пра́отцы <style>Днесь</style>, Влады́чице,/ и да ра́дуется ро́ждшая Тя со отце́м Твои́м,/ я́ко Плод их Го́споду прино́сится.</p>
                <p>Многоимени́тую и сла́внейшую, непоро́чную ю́ницу,/ я́ко пло́тию ро́ждшую Боже́ственнаго Тельца́,/ вси воспои́м, ве́рно пра́зднующе.</p>
                <p>Уневе́щения напису́ются Боже́ственная зна́мения/ па́че ума́ рождества́ Твоего́, Чи́стая Де́во,/ <style>Днесь</style> Ду́хом Святы́м в дому́ Бо́жии.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты, Го́споди, мой Свет,/ в мир прише́л еси́,/ Свет святы́й, обраща́яй из мра́чна неве́дения/ ве́рою воспева́ющия Тя.</emphasis>
                    <emphasis/>
                </p>
                <p>Просвеща́емь све́том Трисо́лнечнаго Божества́,/ сел еси́ на престо́ле архиере́йства, Богому́дре Амфило́хие.</p>
                <p>Всеце́ла тебе́ сама́го Бо́гу освяти́л еси́/ и был еси́ Богопропове́дник велегла́сен,/ О́тче всеблаже́нне Амфило́хие.</p>
                <p>Ра́достный нам пра́здник и всесвяще́нный наста́/ Боже́ственнаго и му́драго учи́теля, мир освяща́ющий.</p>
                <p>
                    <style>Богоро́дичен:</style> О, всех ве́рных благоле́пное удобре́ние, Пречи́стая Богома́ти!/ души́ моея́ скве́рну омы́й моли́твами Твои́ми.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Мрак души́ моея́ разжени́,/ Светода́вче Христе́ Боже́,/ началоро́дную тьму изгна́в бе́здны,/ и да́руй ми свет повеле́ний Твои́х, Сло́ве,/ да, у́тренюя, сла́влю Тя.</emphasis>
                    <emphasis/>
                </p>
                <p>Глаго́лом твои́м очища́еши смра́дныя не́мощи прокаже́ннаго,/ иногда́ прише́дшаго к тебе́ ве́рою:/ от Бо́га бо прия́л еси́ благода́ть чуде́с, му́дре,/ я́коже Елиссе́й Боже́ственный, Богому́дре Григо́рие.</p>
                <p>Отве́рзл еси́ моли́твою твое́ю гугни́ваго уста́ и у́ши, Григо́рие,/ врачева́ний, всеблаже́нне, де́йством обогати́лся еси́/ и изры́гнул еси́ Богосло́вия глубину́, моря́ безбо́жных изсуша́ющу.</p>
                <p>Земна́го пристра́стия очи́щся, о́тче,/ я́ко Петр первоизбра́нный апо́столов, се́нию твое́ю целе́ния соверша́еши,/ содержи́мыя лю́тыми неду́гов нападе́нми Боже́ственно врачу́я.</p>
                <p>
                    <style>Богоро́дичен:</style> Недр Оте́ческих не истощи́в, во е́же воплоща́тися, Всенепоро́чная./ В Твои́х не́дрех ви́дится, держи́мь я́ко Младе́нец:/ Его́же ми́лостива сотвори́ благоче́стно Тя чту́щим, Де́во Богоневе́сто.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Проро́ка Ио́ну подража́я, вопию́:/ живо́т мой, Бла́же, свободи́ из тли/ и спаси́ мя, Спа́се ми́ра, зову́ща:/ сла́ва Тебе́.</emphasis>
                    <emphasis/>
                </p>
                <p>Пра́зднуим, ве́рнии, пра́здник духо́вный Ма́тере Бо́жия,/ воспева́юще благоче́стно:/ есть бо Святе́йша небе́сных умо́в.</p>
                <p>Пе́сньми духо́вными восхва́лим, ве́рнии, Ма́терь Све́та,/ я́ко <style>Днесь</style> нам яви́ся, предходя́щи в храм Бо́жий.</p>
                <p>Нескве́рная А́гница и чи́стая голуби́ца/ приведе́ся обита́ти в дом Бо́жий, я́ко непоро́чная,/ пронарече́нная бы́ти Ма́ти Бо́жия.</p>
                <p>В храм зако́нный вхо́ды соверша́ет храм Бо́жий, Небе́сная Ски́ния:/ из Нея́же нам, су́щим во тьме́, Свет возсия́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Пожру́ Ти, со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х исте́кшею кро́вию.</emphasis>
                    <emphasis/>
                </p>
                <p>Умертви́в в пло́ти долере́вностное мудрова́ние,/ безстра́стия благода́тию оде́ялся еси́, о́тче священнотаи́нниче,/ и всечи́стыми уче́нии Тро́ицу пропове́дал еси́.</p>
                <p>Стра́хом огради́вся Боже́ственным, Богоприя́тне,/ и ду́шу от скверн чи́сту соде́яв,/ Богосло́вия яви́лся еси́ свяще́ннейший орга́н, преподо́бне.</p>
                <p>
                    <style>Богоро́дичен:</style> Чи́стое Тя и свято́е ве́дяще селе́ние Царя́ сла́вы,/ и храм, и престо́л Превысоча́йшаго,/ мо́лим ду́ши на́ша спасти́, Всепе́тая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Я́коже проро́ка изба́вил еси́/ из глубины́ преиспо́дния, Христе́ Бо́же,/ и мене́ от грехо́в мои́х изба́ви, я́ко Человеколю́бец,/ и упра́ви живо́т мой, молю́ся.</emphasis>
                    <emphasis/>
                </p>
                <p>Укрепля́ется отрокови́ца, те́лом разсла́бленая в ле́тех мно́жайших,/ моли́твою твое́ю, преподо́бне, ве́рно прише́дши к тебе́,/ и вино́внаго всех велича́ет Христа́.</p>
                <p>Стопа́м после́дуя Влады́чним житие́м непоро́чным, сла́вне,/ непра́ведне оскорбля́емь и оклевета́емь, не изничто́жен пребы́л еси́.</p>
                <p>Зло́бою соживу́щии, тя, незло́биваго а́гнца, я́ко свире́пии зве́рие, восхи́тивше,/ в темни́цу осуди́ша, храни́ма, о́тче, Боже́ственною благода́тию.</p>
                <p>
                    <style>Богоро́дичен:</style> Ум разуме́ти недоуме́ет вели́кое Твоего́ рождества́ та́инство:/ Бо́га бо родила́ еси́, челове́ка бы́вша, Присноде́во, необмы́сленнаго.</p>
                <p>
                    <style>Конда́к свята́го Амфило́хия, глас 2.</style>
                </p>
                <p>
                    <style>Подо́бен:</style> Вы́шних ища́:</p>
                <p>Боже́ственный гром, труба́ Ду́ха,/ ве́ры садоде́лателю и се́чиво ересе́й, иера́рше Амфило́хие,/ Тро́ицы уго́дниче вели́кий,/ со А́нгелы предстоя́ при́сно,/ моли́ непреста́нно о всех нас.</p>
                <p>
                    <style>И́кос:</style>
                </p>
                <p>От Ду́ха Свята́го прему́дрый иера́рх Христо́в вдохну́вся, Це́рковь запеча́та,/ име́я бо си́лы де́йство, сла́вный таи́нник и учи́тель ве́ры прия́тен,/ услы́шав благочте́ние Боже́ственных Писа́ний,/ воображе́ния Живоно́снаго и Честна́го Креста́ творе́нием Евно́мия отгна́/ и, ве́ру уясни́в, пропове́дая Христа́, мо́лит непреста́нно о всех нас.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Пещь, Спа́се, ороша́шеся,/ о́троцы же, лику́юще, поя́ху:/ отце́в Бо́же, благослове́н еси́.</emphasis>
                </p>
                <p>Ликовству́им, празднолю́бцы, <style>Днесь</style>,/ воспои́м Чи́стую Влады́чицу, Иоаки́ма и А́нну досто́йно чту́ще.</p>
                <p>Проро́чествуй, Дави́де, глаго́ля Ду́хом:/ приведу́тся де́вы в след Тебе́,/ приведу́тся Тебе́ во храм Цари́цы Ма́тери.</p>
                <p>Ра́довахуся А́нгелов чи́ни, веселя́хуся пра́ведных ду́си,/ я́ко Бо́жия Ма́терь во свята́я приво́дится.</p>
                <p>Прие́млющи пи́щу небе́сную, преспева́ше му́дростию и благода́тию,/ бы́вши Ма́ти по пло́ти Христа́ Бо́га.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>В пещи́ Авраа́мстии о́троцы Перси́дстей,/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
                    <emphasis/>
                </p>
                <p>Та́инственнейшим Боговеща́нием твои́м вне́млюще любо́вию,/ А́риева, о́тче, разсече́ния Божества́ избега́ем,/ Тро́ицу Несозда́нную и Единосу́щную ве́рою сла́вяще.</p>
                <p>Облича́ема уче́нием твои́м Македо́ния, о́тче, зря́ще,/ Ду́ха Блага́го, Отцу́ же и Сы́ну спокланя́ема и Собезнача́льна, ве́рою сла́вим.</p>
                <p>Сло́вом уясни́в е́же па́че сло́ва Сло́ва воплоще́ние,/ чествова́ти в двух существа́х Еди́наго Бо́га Богому́дренно научи́л еси́/ и разделе́ния, и смеше́ния бежа́ти, Богоприя́тне.</p>
                <p>
                    <style>Богоро́дичен:</style> Вси усе́рдно Богоро́дицу восхва́лим,/ прииди́те, ве́рою спа́сшиися, из Нея́ ро́ждшагося Вседержи́теля,/ благослове́на Ты в жена́х еси́, вопию́ще, Всенепоро́чная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>А́нгелом о́троки из огня́ спасы́й/ и гремя́щую пещь преложи́вый на ро́су,/ благослове́н еси́, Бо́же оте́ц на́ших.</emphasis>
                    <emphasis/>
                </p>
                <p>Чудоде́йствует Зижди́тель, суди́му тебе́, блаже́нне,/ блудни́ца бо жени́що стремле́нием взята́ де́монским,/ всем показа́ тя чи́ста, Григо́рие.</p>
                <p>Светопода́тельнии Боже́ственнии ученицы́ Спа́совы,/ тебе́ предста́вше, преподо́бне,/ привя́зана дре́ву разреша́ют, ра́достно лобза́юще.</p>
                <p>Терпе́нию твоему́, о́тче, Влады́ка, вне́мля,/ чудоде́йствы бо́льшими тя свяще́нно украша́ет,/ неду́гов мрак отгоня́ща.</p>
                <p>
                    <style>Богоро́дичен:</style> Матероле́пно всех родила́ еси́ Зижди́теля/ и рука́ми понесла́ еси́, я́ко Херуви́мский Престо́л,/ содержа́щаго вся, Неискусобра́чная.</p>
                <p>
                    <style>Песнь 8</style>
                </p>
                <p>
                    <style>Ирмо́с
                        <emphasis>:</emphasis></style>
                    <emphasis>Его́же ужаса́ются А́нгели и вся во́инства,/ я́ко Творца́ и Го́спода,/ по́йте, свяще́нницы, просла́вите, о́троцы,/ благослови́те, лю́дие, и превозноси́те во вся ве́ки.</emphasis>
                </p>
                <p>Весели́тся <style>Днесь</style> све́тло Иоаки́м,/ и А́нна непоро́чная Го́споду Бо́гу прино́сит же́ртву,/ да́нную ей от обеща́ния Святу́ю Дщерь.</p>
                <p>Хва́лятся святи́и Дави́д и Иессе́й, и Иу́да чти́тся:/ из ко́рене бо их израсте́ плод,/ Де́ва Чи́стая, из Нея́же роди́ся Бог преве́чный.</p>
                <p>Мари́я Пречи́стая и одушевле́нная ски́ния/ приво́дится <style>Днесь</style> в дом Бо́жий, и прие́млет Сию́ Заха́рия рука́ми,/ я́ко освяще́нное сокро́вище Госпо́дне.</p>
                <p>Я́ко дверь спаси́тельную и го́ру мы́сленную,/ я́ко ле́ствицу одушевле́нную, почти́м, ве́рнии, вои́стинну/ Де́ву и Ма́терь Бо́жию, благослове́нную рука́ми иере́ев.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ру́це распросте́р, Дании́л/ льво́в зия́ния в ро́ве затче́;/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
                    <emphasis/>
                </p>
                <p>Украси́шася пе́сненно уста́ твоя́, Богосло́вящая я́сно/ Тро́ицу несозда́нну, безнача́льну, единосу́щну, несли́тну Треми́ Ипоста́сми, о́тче Богому́дре./ Е́йже вопие́м: благослови́те, вся дела́ Госпо́дня, Го́спода.</p>
                <p>Бога́тство тебе́ и сла́ву честну́ю Ипоста́сная Му́дрость даде́,/ Богосло́вившу ти, прему́дре, благоче́стно,/ и ересе́й низложи́вшу горды́ню, и любо́вию пою́щу:/ благослови́те, вся дела́ Госпо́дня, Го́спода.</p>
                <p>И́же всем подая́й жизнь/ я́ко иера́рха ве́рна и Богоглаго́лива/ в Це́рковь тя, преподо́бне, перворо́дных вво́дит,/ свяще́нствующа та́инственно и ве́рно пою́ща:/ благослови́те, вся дела́ Госпо́дня, Го́спода.</p>
                <p>
                    <style>Богоро́дичен:</style> Се ны́не оскуде́ я́ве от Иу́дина коле́на нача́льник и вождь:/ Ты бо, Всенепоро́чная, родила́ еси́ Самаго́ отлежа́щаго,/ жда́ние язы́ков Христа́,/ Ему́же пое́м:/ благослови́те, вся дела́ Госпо́дня, Го́спода.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Покрыва́яй вода́ми превы́спренняя</emphasis>
                    <emphasis>Своя́,/ полага́яй мо́рю преде́л песо́к и содержа́й вся,/ Тя пое́т со́лнце, Тя сла́вит луна́,/ Тебе́ прино́сит песнь вся тварь,/ я́ко Соде́телю всех во ве́ки.</emphasis>
                </p>
                <p>Отреша́ется ра́ны де́монския стра́шныя моли́твою твое́ю, блаже́нне,/ я́же лука́вством пребеззако́нных муже́й оклевета́вшая тебе́, пра́веднаго, отрокови́ца,/ и посреде́ собо́ра тя прославля́ет подвигополо́жник Бог во вся ве́ки.</p>
                <p>Те́мнаго омраче́ния исполня́ются лука́вством на тя поучи́вшиися, о́тче,/ и сия́ет твое́ светоза́рное житие́ пред отцы́, Григо́рие,/ в и́хже прише́ствии, у́глие держа́ руко́ю, чудоде́йствовал еси́.</p>
                <p>Я́ко звезда́ светле́йшая, яви́лся еси́ и́стинно на высоте́, о́тче, церко́вней,/ озаря́еши ны доброде́тельми всегда́ и чуде́с луча́ми,/ пою́щия твою́ светоно́сную па́мять, святи́телю Богому́дре Григо́рие.</p>
                <p>
                    <style>Богоро́дичен:</style> Пресла́вное рождество́ Твое́ помышле́ния на́ша ужаса́ет, Еди́на Благослове́нная:/ Бог бо из Тебе́ плоть прия́т, е́же бе пребы́в, Богоро́дице, невра́щен естество́м./ Его́же превозно́сим во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Светоно́сный о́блак,/ в о́ньже всех</emphasis>
                    <emphasis>Влады́ка,/ я́ко дождь с небесе́ на руно́, сни́де,/ и воплоти́ся нас ра́ди, быв Челове́к, Безнача́льный,/ велича́ем вси я́ко Ма́терь Бо́га на́шего Чи́стую.</emphasis>
                </p>
                <p>Из пра́ведных произы́де Иоаки́ма и А́нны/ обеща́ния плод, Богоотрокови́ца Мари́я,/ и я́ко кади́ло прия́тное, пло́тию младе́нствующи,/ приво́дится во святи́лище свято́е, я́ко Свята́я во святы́х обита́ти.</p>
                <p>Младе́нствующую естество́м и па́че естества́ я́вльшуюся,/ Ма́терь Бо́жию восхва́лим пе́сньми:/ в храм бо зако́нный Го́споду <style>Днесь</style> приво́дится,/ в воню́ благово́ния пра́ведных, я́ко плод духо́вный.</p>
                <p>Со А́нгелом, е́же ра́дуйся, Богоро́дице прили́чне возопии́м, ве́рнии:/ ра́дуйся, вседо́брая Неве́сто;/ ра́дуйся, о́блаче све́тлый, из него́же нам возсия́ Госпо́дь, во тьме неве́дения седя́щим;/ ра́дуйся, всех наде́ждо.</p>
                <p>Святы́х Свята́я и Богома́ти Мари́е,/ моли́твами Твои́ми, Чи́стая, свободи́ ны от се́тей вра́жиих/ и вся́кия е́реси и ско́рби,/ ве́рно покланя́ющияся о́бразу свята́го Твоего́ зра́ка.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
                    <emphasis/>
                </p>
                <p>Еди́но Триипоста́сное Естество́ всеблагоче́стно богосло́вив,/ Всесвяту́ю Тро́ицу, Богонача́льную, непости́жную,/ ны́не от Нея́ почествова́лся еси́, священноявле́нне Амфило́хие.</p>
                <p>Име́я к Бо́гу дерзнове́ние, я́ко иера́рх, Богоно́се,/ свяще́нную и светоно́сную соверша́ющих па́мять твою́, всеблаже́нне,/ всегда́ помина́й, твоему́ Влады́це предстоя́.</p>
                <p>Дава́еши ми оби́льную благода́ть,/ похвалы́ тебе́, Богому́дре, спле́тшу усе́рдным се́рдцем,/ грехо́в разреше́ние прося́щу,/ я́ко святи́тель ве́рнейший, преподо́бне о́тче Амфило́хие.</p>
                <p>
                    <style>Богоро́дичен:</style> Ада́мова у́бо вну́ка яви́лася еси́,/ Бо́жия же Ма́ти позна́лася еси́:/ Ты бо от ве́ка яви́лася еси́ святе́йши вся́кия тва́ри, Благослове́нная Пречи́стая,/ тем Тя вси велича́ем.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Благослове́н Госпо́дь Бог Изра́илев,/ воздви́гнувый рог спасе́ния нам/ в дому́ Дави́дове, о́трока Своего́,/ в ни́хже посети́ нас Восто́к с высоты́/ и напра́вил ны есть на путь ми́ра.</emphasis>
                    <emphasis/>
                </p>
                <p>Се све́тлое торжество́, се па́мять свяще́нная,/ се благода́ть всем соше́дшимся ве́рным,/ оби́льно врачева́ния точа́щи, присту́пим:/ то́чит бо нам Григо́риева ра́ка просвеще́ние присноте́чное и безсме́ртие.</p>
                <p>Я́ко река́, испо́лнился еси́ вод Христо́вых,/ я́ко ма́слина, еле́й то́чиши жи́зни,/ я́ко фи́никс, возвы́сился еси́, Григо́рие,/ я́ко лоза́, гро́здие нам доброде́телей твои́х но́сиши,/ от ни́хже напая́емся вино́м нетле́ния.</p>
                <p>Да сра́дуется <style>Днесь</style> нам в па́мяти твое́й/ свяще́нных собо́р, и преподо́бных мно́жество, и всех А́нгел чи́нове:/ с ни́миже предстоя́ Творцу́, озаря́емь, о́тче,/ помяни́ любо́вию тя песносло́вящия.</p>
                <p>Освяще́н был еси́, о́тче, сосу́д Христо́в,/ Це́ркве столп, и приста́нище ве́рных,/ и меч, пре́лести изсека́ющий,/ исто́чник исцеле́ний, и глубина́ Боже́ственных разуме́ний,/ и свеща́ неугаса́ющая, и па́стырь па́стырей.</p>
                <p>
                    <style>Богоро́дичен:</style> Свет ро́ждшая безле́тный, возсия́вший из Отца́,/ просвети́ мою́, Отрокови́це, ду́шу и ум,/ дале́че от <style>Мене</style>́ отгоня́щи тьму, Де́во, страсте́й:/ да Тя ублажа́ю, Присноблаже́нную, ве́рных наде́жду.</p>
                <p>
                    <style>Свети́лен свята́го Амфило́хия.</style>
                </p>
                <p><style>Подо́бен:</style> Ученико́м:</p>
                <p>Бог положе́нием был еси́/ в безвеще́ственнем причаще́нии Бо́жия естества́, всему́дре,/ от А́нгел пома́зався святи́тель Боже́ственному при́чту,/ хода́тайствуя Созда́телю и созда́нию, Богоприя́тне, Амфило́хие о́тче./ Те́мже, твою́ соверша́юще па́мять, тя воспева́ем,/ избавля́еми моли́твами твои́ми от тли и напа́стей.</p>
                <p>
                    <style>Сла́ва, свята́го Григо́рия:</style>
                </p>
                <p>По́стнически житие́ твое́ украси́в, му́дре о́тче,/ и честны́я, Григо́рие, Христо́вы Це́ркве иера́рх яви́лся еси́, блаже́нне,/ правосла́вных просвеща́я заря́ми уче́ний твои́х и неизглаго́ланными чудесы́./ Те́мже твое́ пресвятое́ успе́ние соверша́ющим/ испроси́ моли́твами твои́ми душе́вное спасе́ние.</p>
                <p>
                    <style>И ны́не, пра́здника.</style>
                </p>
                <p>
                    <style>Подо́бен:</style> Жены́, услышите:</p>
                <p>Ю́же дре́вле предвозвести́ проро́ческое сосло́вие,/ ста́мну, и жезл, и скрижа́ль, и несеко́мую го́ру,/ Мари́ю Богоотрокови́цу ве́рно да восхва́лим:/ <style>Днесь</style> бо вво́дится во свята́я святы́х воспита́тися Го́споду.</p>
                <p>
                    <style>На стихо́вне стихи́ры, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Взя́тся граде́ж средосте́ния/ Боже́ственным и́стинно Богоро́дицы вхожде́нием,/ и до́льняя с вы́шними ны́не совокупи́хомся.</p>
                <p>
                    <style>Стих:</style> Приведу́тся Царю́ де́вы в след Ея́,/ и и́скренния Ея́ приведу́тся Тебе́.</p>
                <p>Воспе́ша де́вственнии ли́цы Боже́ственную песнь,/ провожда́юще в дом Бо́жий,/ свещено́сныя, еди́ну Всенепоро́чную.</p>
                <p>
                    <style>Стих:</style> Приведу́тся в весе́лии и ра́довании,/ введу́тся в храм Царе́в.</p>
                <p>Внутрь святи́лища,/ Святу́ю святы́х, Богоро́дицу су́щую,/ о Заха́рие, прие́мли во свята́я святы́х.</p>
                <p>
                    <style>Сла́ва, и ны́не, глас 6:</style>
                </p>
                <p><style>Днесь</style> собо́ри ве́рных, соше́дшеся,/ духо́вне да торжеству́им/ и Богоотрокови́цу Де́ву и Богоро́дицу,/ в храм Госпо́день приводи́му,/ благоче́стно восхва́лим,/ предъизбра́нную от всех родо́в,/ во оби́телище всех Царя́ Христа́ и Бо́га;/ де́вы, свещи́ нося́ще, предъиди́те,/ Присноде́вы чту́ще честно́е происхожде́ние;/ ма́тери, печа́ль всю отложи́вше,/ ра́достно спосле́дствуйте Ма́тери Бо́га быва́ющей/ и ра́дости ми́ра Хода́таице./ Вси у́бо ра́достно, е́же ра́дуйся,/ со А́нгелом возопии́м Обра́дованней,/ при́сно моля́щейся о душа́х на́ших.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны пра́здника, песнь 4-я и 5-я, на 6. Проки́мен, глас 7: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что возда́м Го́сподеви о всех,/ я́же возда́де ми. 
                    <style>Апо́стол к Евре́ем, зача́ло 334. </style>
                    Аллилу́ия,
                    <style>глас 2: </style>
                    Свяще́нницы Твои́ облеку́тся в пра́вду,/ и преподо́бнии Твои́ возра́дуются. 
                    <style>Стих:</style> 
                    Зако́н Бо́га его́/ в се́рдце его́. 
                    <style>Ева́нгелие от Матфе́я, зача́ло 103. Прича́стен: </style>
                    Ра́дуйтеся, пра́веднии, о Го́споде:</p>
            </section>
        </section>
        <section>
            <title>
                <p>В 24-й день</p>
            </title>
            <section>
                <title>
                    <p>Святы́я великому́ченицы Екатери́ны и свята́го великому́ченика Мерку́рия</p>
                </title>
                <p>
                    <style>На</style> Го́споди, воззва́х: 
                    <style>стихиры святы́я, глас 1.</style></p>
                <p>
                    <style>Подо́бен:</style> Небе́сных чино́в:</p>
                <p><style>Днесь</style> красу́ется град Александри́я,/ пелены́ твоя́, му́ченице,/ в Боже́ственнем хра́ме твое́м име́я прему́дро./ Те́мже и мы благоче́стно пра́зднуем,/ Екатери́но, па́мять твою́ честну́ю:/ моли́ся о чту́щих тя.</p>
                <p>Екатери́ны па́мять ны́не пра́зднуим:/ та бо и́стинно вся вра́жия си́лы/ и сло́вом же и де́лом низложи́ кре́пко/ и ри́торское противле́ние./ Но моли́твами ея́ изба́ви ны, Бо́же,/ от безбо́жных враг.</p>
                <p>Ра́дуйся, всесла́вная му́ченице Екатери́но честна́я:/ Сина́йская бо гора́,/ в не́йже ви́де купину́ Моисе́й неопали́му,/ в той Христо́с Богоуго́дное те́ло твое́,/ ны́не преложи́в, храни́т/ да́же до вре́мене втора́го прише́ствия Своего́.</p>
                <p>
                    <style>И́ны стихи́ры му́ченика, глас 4.</style>
                </p>
                <p><style>Подобен:</style> Я́ко до́бля:</p>
                <p>Поборе́нием Ду́ха, страстоте́рпче Мерку́рие,/ одоле́в проти́внаго,/ я́ко во́ин непобеди́мый,/ ору́жием ве́ры тьмы разу́мных му́ринов посе́кл еси́/ и, соверши́в твой по́двиг зако́нно,/ со все́ми страда́льцы венча́лся еси́,/ великому́чениче преблаже́нне.</p>
                <p>С Небесе́ тебе́ А́нгел,/ я́звы твоя́ исцеля́яй,/ по́слан бысть ма́нием Боже́ственнаго Ду́ха:/ отне́леже исцеле́в, достосла́вне,/ рожны́ пробода́емь, льсти́вно разжже́нными,/ терпе́л еси́, пове́шен и протяза́емь,/ и к ка́мени привяза́емь тя́жкому,/ и кровьми́ твои́ми, му́чениче, облива́емь всю́ду.</p>
                <p>Царю́ во́инствуя земно́му, Мерку́рие,/ от него́же де́моном повелева́емь жре́ти,/ Богому́дре блаже́нне,/ му́ки претерпе́л еси́,/ и попале́ние о́гненное, и ну́ждную смерть,/ и восте́кл еси́ ко Христу́, венцено́сец,/ и сочета́лся еси́ му́чеников стадо́м,/ о ми́ре моля́ся.</p>
                <p>
                    <style>Сла́ва, глас 2:</style>
                </p>
                <p>Ра́достно к торжеству́ Богому́дрыя му́ченицы Екатери́ны стеце́мся,/ о мучениколю́бцы!/ И ту́ю похвала́ми, я́ко цве́ты, увязе́м,/ ра́дуйся, вопию́ще ей,/ я́же лжи́вых ри́торов свирепоу́стие обличи́вши,/ я́ко ненаказа́ния испо́лненных,/ и ты́я к ве́ре Боже́ственней руково́дствовавши./ Ра́дуйся, я́же те́ло многоплете́нным му́кам вда́вши/ любве́ ра́ди Творца́ твоего́,/ и не низложи́вшися, я́ко отрокови́ца неги́блема./ Ра́дуйся, я́же го́рняя пребыва́лища, возме́здие боле́зней насле́довавши,/ и сла́вы ве́чныя наслажда́ешися./ Ея́же жела́юще, песнопе́вцы твои́,/ наде́жды да не отпаде́м.</p>
                <p>
                    <style>И ны́не, глас 8:</style>
                </p>
                <p>По Рождестве́ Твое́м, Богоневе́сто Влады́чице,/ пришла́ еси́ в храм Госпо́день/ воспита́тися во свята́я святы́х,/ я́ко освяще́нна;/ тогда́ и Гаврии́л по́слан бысть к Тебе́, Всенепоро́чней,/ пи́щу Тебе́ принося́:/ Небе́сная вся удиви́шася,/ зря́ще Ду́ха Свята́го, в Тя все́льшася./ Те́мже, Пречи́стая и нескве́рная,/ я́же на небеси́ и на земли́ сла́вима,/ Ма́ти Бо́жия, спаси́ род наш.</p>
                <p>
                    <style>На литии́ стихи́ры, глас 1:</style>
                </p>
                <p>Я́ко на тве́рдем ка́мени/ испове́дания Христо́ва,/ водружена́ бы́вши, Екатери́но всехва́льная,/ гони́теля льсти́ваго во мра́це погрузи́ла еси́/ и вене́ц побе́ды досто́йный восприя́ла еси́.</p>
                <p>С Вы́шними чи́нми сочета́лася еси́, сла́вная,/ мир оста́вльши и Христа́ возжеле́вши,/ Екатери́но всечестна́я,/ проси́ нам ве́лия ми́лости.</p>
                <p>
                    <style>Глас 2:</style>
                </p>
                <p>Я́ко алава́стр ми́ра,/ кровь твою́ принесла́ еси́ Жениху́ твоему́, Христу́,/ Екатери́но му́ченице, страстоно́сице непобеди́мая,/ возме́здие же прия́ла еси́,/ вене́ц нетле́нный от Него́, досточу́дная./ Те́мже и началозло́бнаго врага́/ кра́сными твои́ми нога́ми попра́ла еси́,/ призыва́нием спасе́ннаго И́мене Иису́са Христа́,/ сего́ ра́ди и в Небе́сных черто́зех водвори́лася еси́,/ я́ко де́ва и му́ченица Христо́ва многострада́льная.</p>
                <p>
                    <style>Глас 4:</style>
                </p>
                <p>Сла́вим Твое́ мно́гое, Христе́, благоутро́бие,/ и бла́гость на нас бы́вшую,/ я́ко и жены́ разру́шиша лесть идолобе́сия/ си́лою Креста́ Твоего́, Человеколю́бче,/ мучи́теля не убоя́шася, попра́ша льсти́ваго,/ возмого́ша же в след Тебе́ идти́/ и в во́ню ми́ра Твоего́ потеко́ша,/ моля́щеся о ду́шах на́ших.</p>
                <p>
                    <style>Сла́ва, глас 6:</style>
                </p>
                <p>Одесну́ю Спа́са предста́ де́ва,/ и страстоно́сица, и му́ченица Екатери́на,/ оде́яна в непобеди́мое доброде́телей,/ и приукра́шена ма́слом чистоты́ и кро́вию страда́ния,/ и вопию́щи к Нему́ в ра́дости,/ свещу́ свою́ иму́щи:/ в во́ню ми́ра Твоего́ теко́х, Христе́ Бо́же,/ я́ко уязвля́юся Твое́ю любо́вию аз,/ не отлучи́ мене́, Женише́ Небе́сный./ Тоя́ моли́твами,/ посли́ нам, всеси́льне Спа́се, ми́лости Твоя́.</p>
                <p>
                    <style>На стихо́вне пра́здника, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Прииди́те, празднолю́бцы вси,/ пе́сньми почти́м еди́ну Богоро́дицу/ Чи́стую и Де́ву:/ вво́дится бо в храм Бо́жий,/ в нем жи́ти ны́не све́тло,/ святе́йший вои́стинну Христо́в храм,/ и ра́дости вся́кия Хода́таица.</p>
                <p>
                    <style>Стих:</style> Приведу́тся Царю́ де́вы в след Ея́,/ и и́скренния Ея́ приведу́тся Тебе́.</p>
                <p>Две́ри, проро́че, отве́рзи,/ ве́рою прие́мли в храм Госпо́день приведе́нную,/ всех А́нгел же и челове́к похвалу́/ и све́тло ра́дование,/ внутрь жи́ти и ликова́ти,/ я́же храм Бо́жий и оби́телище.</p>
                <p>
                    <style>Стих:</style> Приведу́тся в весе́лии и ра́довании,/ введу́тся в храм Царе́в.</p>
                <p>Богоро́дица Мари́я, в храм приведе́на,/ хлеб прие́млющи от А́нгела, яви́ся,/ вопию́ща Ей, ра́дуйся:/ зачне́ши Сы́на неискусому́жно,/ Богоневе́стная благослове́нная Богоро́дице Де́во,/ земны́м благонасле́дие и назда́ние.</p>
                <p>
                    <style>Сла́ва, глас 2:</style>
                </p>
                <p>Житие́ невеще́ственно навы́кши,/ суди́ще безбо́жное дости́гши, ста́ла еси́,/ победоно́сице Екатери́но честна́я,/ цветонося́щи Бо́жию све́тлость;/ и, Боже́ственною мо́щию оде́яна,/ повеле́нию мучи́телеву поруга́лася еси́/ и ри́торов утоли́ла еси́ лжи́выя ре́чи, многострада́льная.</p>
                <p>
                    <style>И ны́не, пра́здника, глас 8:</style>
                </p>
                <p>Дави́д провозглаша́ше Тебе́, Пречи́стая,/ прови́дя освяще́ние вхо́да Твоего́ в храм:/ в не́мже концы́, <style>Днесь</style> пра́зднующе,/ славосло́вят Тя, Всепе́тая:/ Я́же бо пре́жде Рождества́ Де́ва/ и по Рождестве́ пребы́вши нетле́нна,/ Ма́ти Сло́ва Жи́зни./ <style>Днесь</style> в хра́ме Заха́рия весели́тся,/ восприе́м Тя, Влады́чице,/ и свята́я святы́х ра́дуются,/ подъе́мши Тя, исто́чника жи́зни на́шея./ Сего́ ра́ди и мы псало́мски вопие́м Ти:/ о нас моли́ Сы́на Твоего́ и Бо́га на́шего/ дарова́ти нам ве́лию ми́лость.</p>
                <p>
                    <style>Тропа́рь му́ченице, глас 4:</style>
                </p>
                <p>Доброде́тельми, я́ко луча́ми со́лнечными,/ просвети́ла еси́ неве́рныя мудрецы́./ И, я́коже пресве́тлая луна́ ходя́щим в нощи́,/ неве́рия тьму отгна́ла еси́/ и цари́цу уве́рила еси́,/ вку́пе же и мучи́теля обличи́ла еси́,/ Богозва́нная неве́сто, блаже́нная Екатери́но,/ жела́нием востекла́ еси́ в Небе́сный черто́г/ к прекра́сному Жениху́, Христу́,/ и от Него́ ца́рским венце́м венча́лася еси́:/ Ему́же, со А́нгелы предстоя́щи,/ за ны моли́ся,/ творя́щия пречестну́ю па́мять твою́.</p>
                <p>
                    <style>Сла́ва, му́ченика, глас то́йже:</style>
                </p>
                <p>Му́ченик Твой, Го́споди, Мерку́рий,/ во страда́нии свое́м вене́ц при́ят нетле́нный от <style>Тебе</style>́, Бо́га на́шего:/ име́яй бо кре́пость Твою́,/ мучи́телей низложи́,/ сокруши́ и де́монов немощны́я де́рзости./ Того́ моли́твами/ спаси́ ду́ши на́ша.</p>
                <p>
                    <style>И ны́не, пра́здника.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style> Бог Госпо́дь: 
                    <style>тропа́рь пра́здника, еди́ножды, и Екатери́ны, еди́ножды. Сла́ва, му́ченика. И ны́не, пра́здника.</style></p>
                <p>
                    <style>По 1-м стихосло́вии седа́лен святы́я, глас 8.</style>
                </p>
                <p>
                    <style>Подо́бен:</style> Прему́дрости и Сло́ва:</p>
                <p>Крове́й твои́х струя́ми, му́ченице Христо́ва,/ пото́ки благоче́стия вы́ну содева́еши прехва́льная,/ одожде́нием же благода́тным слове́сныя ни́вы напая́ющи,/ благода́тию в них прозяба́еши кла́сы<a type="note" xlink:href="#note205">205</a>
                    ве́ры./ Те́мже пресла́вно и по сме́рти яви́лася еси́,/ точа́щи живо́т муче́ния ра́ди,/ страстоно́сице прехва́льная Екатери́но, моли́ Христа́ Бо́га/ согреше́ний оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>Сла́ва, и ны́не, пра́здника, глас 1.</style>
                </p>
                <p>
                    <style>Подобен:</style>Ка́мени запеча́тану:</p>
                <p>Восхвали́те, де́вы, ма́тери, пра́зднуйте,/ лю́дие, славосло́вите,/ свяще́нницы, благослови́те Пречи́стую Ма́терь Бо́жию:/ пло́тию бо младе́нствующи, пре́жде во храм принесе́ся,/ я́ко храм Бо́жий святе́йший./ Те́мже пра́здник духо́вный соверша́юще, воспои́м Ю,/ я́ко Предста́тельницу ро́да челове́ческаго.</p>
                <p>
                    <style>По 2-м стихосло́вии седа́лен святы́я, глас 4.</style>
                </p>
                <p>
                    <style>Подо́бен:</style> Вознесы́йся:</p>
                <p>Прише́дшую ко Христу́ во́лею и укра́сившую доброде́тельми се́рдце,/ Боголе́пно воспое́м всему́друю Екатери́ну, ве́рных мно́жества,/ та бо посрами́ мучи́тельскую де́рзость,/ просия́вши, я́ко со́лнце, посреди́ беззако́нник,/ и по кончи́не яви́ся земны́м утвержде́ние Боже́ственное, вку́пе и держа́ва.</p>
                <p>
                    <style>Сла́ва, и ны́не, пра́здника, глас 1.</style>
                </p>
                <p>
                    <style>Подобен:</style>Ка́мени запеча́тану:</p>
                <p>Свята́я святы́х Богоро́дице су́щи,/ досто́йно приведе́ся жи́ти во свята́я,/ я́ко одушевле́н Госпо́день киво́т/ и Свята́го Ду́ха и́стинно вмести́лище Боже́ственное, Де́во Ма́ти:/ те́мже всели́ся в Тя, и́же Отцу́ Единоро́дный и Свято́му Ду́ху соесте́ственный,/ Твой Сын неискусому́жно, обоготвори́в все челове́чество.</p>
                <p>
                    <style>По полиеле́и седа́лен святы́я, глас 8.</style>
                </p>
                <p>
                    <style>Подо́бен:</style> Прему́дрости и Сло́ва:</p>
                <p>Прему́дрость вои́стинну с Небесе́,/ усты́ Михаи́ла Арха́нгела прие́мши, му́ченице всехва́льная Екатери́но,/ в страда́ниих непобеди́ма, му́дрость вне́шнюю вити́ям посрами́ла еси́,/ му́дростию же Боже́ственною пре́лесть поплева́ла еси́./ Те́мже, ви́дяй по́двиги твои́, Зи́ждитель предста́, укрепля́я тя:/ гряди́,— глаго́ля,— взы́ди,/ сокро́вища бо ти гото́ва./ Тому́ убо́ моли́ся, согреше́ний оставле́ние дарова́ти,/ пра́зднующим любо́вию святу́ю па́мять твою́.</p>
                <p>
                    <style>Сла́ва, и ны́не, седа́лен пра́здника, что по 3-й пе́сни
                        <emphasis>(</emphasis></style>
                    <emphasis>
                        <style>зри день сей ни́же</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>Степе́нна, 1-й антифо́н, 4-го гла́са. Проки́мен, глас 4: </style>Ди́вен Бог во святы́х Свои́х: 
                    <style>Стих:</style> 
                    В це́рквах благослови́те Бо́га: Вся́кое дыха́ние: 
                    <style>Ева́нгелие от Матфе́я, зача́ло 104.</style></p>
                <p>
                    <style>По 50-м псалме́ стихи́ра, глас 2:</style>
                </p>
                <p>Де́вства твоего́ красоты́/ возжеле́в Царь Сла́вы Христо́с,/ я́ко непоро́чну тя́ неве́сту Себе́ обручи́,/ совокупле́нием нетле́нным,/ и́бо во́лею Свое́ю, пода́в добро́те твое́й си́лу,/ на враги́ же и стра́сти непобеди́му показа́,/ претерпе́вши ра́ны го́рькия и му́ки свире́пыя,/ сугу́бым венце́м увязе́ тя/ и поста́ви одесну́ю Себе́,/ я́ко цари́цу испещре́ну,/ Того́ моли́, му́ченице честна́я и многострада́льная Екатери́но,/ певце́м твои́м спасе́ние, и жизнь пода́ти,/ и ве́лию ми́лость.</p>
                <p>
                    <style>Кано́н пра́здника, со ирмосо́м на 6 и святы́х два, на 8.</style>
                </p>
                <p>
                    <style>Кано́н пра́здника, глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ вхожде́ние.</emphasis>
                    <emphasis/>
                </p>
                <p>Прему́дрости, Пречи́стая, Тя сокро́вище ве́мы и благода́ти,/ точа́щую исто́чник приснотеку́щий ра́зума,/ про́сим: Твои́ ка́пли одожди́, Влады́чице,/ е́же воспева́ти Тя при́сно.</p>
                <p>Превы́шши, Пречи́стая, Небе́с бы́вши,/ храм и пала́та,/ в храм Бо́жий возложи́лася еси́/ Тому́ уготова́тися в Боже́ственное Жили́ще прише́ствия Его́.</p>
                <p>Свет возсия́вши Богоро́дица благода́ти, вся просвети́/ и совокупи́ пресве́тлое Ея́ украси́ти торжество́ пе́сньми:/ прииди́те, к Ней стеце́мся.</p>
                <p>Дверь сла́вная,/ по́мыслы непроходи́мая,/ две́ри отве́рзши хра́ма Бо́жия,/ ны́не повелева́ет нам, совше́дшим, Боже́ственных Ея́ чуде́с наслади́тися.</p>
                <p>
                    <style>Кано́н му́ченицы. Его́же краегране́сие: </style>Екатери́ну приснопа́мятную пе́сньми пою́. 
                    <style>Феофа́ново, глас 8.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Колесницегони́теля фарао́ня погрузи́/ чудотворя́й иногда́/ Моисе́йский жезл, крестообра́зно порази́в/ и раздели́в мо́ре:/ Изра́иля же беглеца́, пешехо́дца, спасе́,/ песнь Бо́гови воспева́юща.</emphasis>
                    <emphasis/>
                </p>
                <p>Екатери́ны, всему́дрыя му́ченицы, моли́твами, Христе́,/ мра́чное о́ко души́ моея́ просвети́,/ зарю́ ми дай, Влады́ко, Твоего́ светоли́тия,/ душетле́нных паде́ний мои́х весь мрак потребля́ющую.</p>
                <p>Направля́ема Влады́ки, всему́драя, Боже́ственными повеле́нии/ и Того́ любо́вию пали́ма, потекла́ еси́, к подвиго́м тща́щися,/ и мучи́телей ра́зумы, Екатери́но, устраши́ла еси́/ сло́вом, и му́дростию, и благода́тию.</p>
                <p>Управля́ема дла́нию, сла́вная, кре́пкою Христо́вою,/ и́дольския бу́ри избе́гла еси́, му́ченице,/ немо́кренно преплы́вши креста́ ве́трилом и Боже́ственными ве́тры Ду́ха,/ песнь Бо́гу воспева́ющи.</p>
                <p>Ра́дующися де́вственными добро́тами, Екатери́но му́драя,/ и Боже́ственное зна́ние с Небесе́ иму́щи,/ лжеиме́ннаго зна́ния благодерзнове́нно и му́жественно предста́тели посрами́ла еси́,/ ты́я держа́вне победи́вши.</p>
                <p>
                    <style>Богоро́дичен:</style> И́же Богоро́дицу Тя пропове́дует, Пречи́стая,/ вся́кия е́реси отринове́ние и́мать:/ плоть бо бы́вша, неизме́нно родила́ еси́ превы́шша вся́кия, Богороди́тельнице, тва́ри/ Сло́во Бо́жие Присносу́щное.</p>
                <p>
                    <style>Ин кано́н му́ченика, его́же краегране́сие: </style>Мерку́риева ми кре́пость да храни́т. 
                    <style>Ио́сиф, глас 8.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Посе́ченый несеко́маго пресече́,/ и ви́де со́лнце зе́млю, ю́же не ви́де,/ лю́таго врага́ вода́ потопи́,/ и непроходи́мое про́йде Изра́иль./ Песнь же воспева́шеся:/ Го́сподеви пои́м, сла́вно бо просла́вися.</emphasis>
                    <emphasis/>
                </p>
                <p>С го́рними ли́ки, Мерку́рие, благи́х исто́чнику, ра́дуяся, предстоя́,/ и Боже́ственныя сла́дости, приснопа́мятне, исполня́яся,/ любо́вию торжество́ твое́ соверша́ющия сохраня́й, Го́споду пою́щия:/ сла́вно бо просла́вися.</p>
                <p>Во́льно вшел еси́ в три́знище муче́ния, му́дре,/ си́лою укрепля́емь Христо́вою,/ нас ра́ди стра́сти спаси́тельныя во́лею претерпе́вшаго пло́тию,/ и, ра́дуяся, взыва́л еси́:/ Го́споду пои́м, сла́вно бо просла́вися.</p>
                <p>Глаго́л<a type="note" xlink:href="#note206">206</a>
                    мучи́теля я́ве укори́л еси́,/ испове́данием Христо́вым, блаже́нне, украша́емь,/ и вся́кий боле́зней вид, весели́ся, претерпе́л еси́, Мерку́рие,/ вопия́ тебе́ Укре́пльшему:/ Го́споду пои́м, сла́вно бо просла́вися.</p>
                <p>
                    <style>Богоро́дичен:</style> От Отрокови́цы Де́вы яви́лся еси́, воплоща́емь нас ра́ди,/ по нам Челове́к быв,/ и свиде́теля ве́рна страсте́й Свои́х явля́ет —/ Мерку́рия, до́бляго Своего́ страда́льца,/ Тому́ кре́пко пою́ща:/ Го́споду пои́м, сла́вно бо просла́вися.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия, духо́вно утверди́,/ в честне́м вхожде́нии Твое́м/ венце́в сла́вы сподо́би.</emphasis>
                    <emphasis/>
                </p>
                <p>Невестокраси́тель <style>Днесь</style> яви́ся, кра́сный Де́вы храм и черто́г,/ прие́мь одушевле́нный черто́г Бо́жий,/ чи́стую, и непоро́чную, и светле́йшую всей тва́ри.</p>
                <p>Дави́д, предначина́я ликова́ние, игра́ет и ликовству́ет с на́ми/ и Цари́цу зове́т Тя, укра́шену, Пречи́стая,/ предстоя́щу, Всечи́стая, в хра́ме Царю́ и Бо́гу.</p>
                <p>Из нея́же преступле́ние произы́де дре́вле ро́ду челове́ческому,/ из Тоя́ исправле́ние и нетле́ние процвете́,/ Богоро́дица <style>Днесь</style> приводи́ма в дом Бо́жий.</p>
                <p>Игра́ют А́нгельская во́инства и всех челове́к мно́жество,/ и пред лице́м, Пречи́стая, предтеку́т Твои́м <style>Днесь</style> свещено́сицы, зову́ще:/ вели́чествия Твоя́ в дому́ Бо́жии.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Утвержде́й в нача́ле Небеса́ ра́зумом/ и зе́млю на вода́х основа́вый,/</emphasis>
                    <emphasis>на ка́мени мя, Христе́, за́поведей Твои́х утверди́,/ я́ко несть свят, па́че Тебе́, Еди́не Человеколю́бче.</emphasis>
                </p>
                <p>Во́льными твои́ми стремле́ньми вошла́ еси́ ко страда́нию, во́лею Христа́ подража́ющи/ и победи́вши све́тло тьмы мироде́ржца,/ венцено́сица яви́лася еси́, Екатери́но Богоприя́тная.</p>
                <p>Кре́постию ума́ обличи́ла еси́ мучи́тели,/ безбо́жия в глубине́ валя́ющияся,/ ри́торствующи я́ве Богозна́ния догма́ты,/ Бо́жиею му́дростию му́ченица уясня́ема всехва́льная.</p>
                <p>Равнобо́жие во у́ши Е́вине пошепта́вый,/ от отрокови́цы млады́я ны́не попира́ется,/ ору́жием бо Креста́ огради́вшися, посрами́ Екатери́на му́ченица/ безме́рно того́ хва́лящася.</p>
                <p>
                    <style>Богоро́дичен:</style> Умерщвле́нный мой ум жи́зни де́йством из Тебе́ я́вльшияся ми́ру воздви́гни,/ я́звы и стру́пы истребля́ющи грехо́вныя,/ еди́на Богороди́тельнице Всенепоро́чная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты еси́ утвержде́ние притека́ющих к Тебе́, Го́споди,/ Ты еси́ свет омраче́нных,/ и пое́т Тя дух мой.</emphasis>
                    <emphasis/>
                </p>
                <p>Весь разжига́емь Боже́ственною любо́вию, сла́вне,/ огнь и ю́зы, мечи́ и му́ки, я́коже сон, вмени́л еси́, Мерку́рие.</p>
                <p>Воспева́л еси́ Сотво́ршаго, примеша́яся лю́тым ра́нам, му́чениче му́дре,/ и исцеле́ния язв приима́л еси́, сла́вне.</p>
                <p>Жезло́м укрепля́емь Боже́ственным,/ вра́жие свире́пство, я́ко страда́лец,/ му́чениче доблему́дренне, благомо́щно смири́л еси́.</p>
                <p>
                    <style>Богоро́дичен:</style> Я́ко да прообрази́т Твое́ па́че ума́, Чи́стая, рождество́,/ купина́ яви́ся, огне́м пали́ма, и ника́коже сгара́ющи.</p>
                <p>
                    <style>Конда́к пра́здника, глас 4.</style>
                </p>
                <p>
                    <style>Подо́бен:</style> Вознесы́йся:</p>
                <p>Пречи́стый храм Спа́сов,/ многоце́нный черто́г и Де́ва,/ свяще́нное сокро́вище Сла́вы Бо́жия/ <style>Днесь</style> вво́дится в дом Госпо́день,/ благода́ть совводя́щи,/ я́же в Ду́се Боже́ственном,/ Ю́же воспева́ют А́нгели Бо́жии:/ Сия́ есть селе́ние Небе́сное.</p>
                <p>
                    <style>И́кос:</style>
                </p>
                <p>Неизрече́нных Бо́жиих и Боже́ственных та́ин зря,/ в Де́ве благода́ть явля́емую и исполня́ему я́вственно,/ ра́дуюся, и о́браз разуме́ти недоуме́юся, стра́нный и неизрече́нный,/ ка́ко избра́нная Чи́стая еди́на/ яви́ся па́че все́я тва́ри ви́димыя и разумева́емыя?/ Те́мже, восхвали́ти хотя́ Сию́,/ ужаса́юся зело́ умо́м же и сло́вом,/ оба́че дерза́я, пропове́даю и велича́ю:/ Сия́ есть селе́ние Небе́сное.</p>
                <p>
                    <style>Ин конда́к святы́я, гла́с 3.</style>
                </p>
                <p>
                    <style>Подо́бен:</style> Де́ва дне́сь:</p>
                <p>Вити́йствующи <style>Днесь</style>, Екатери́на му́ченица/ и вити́ям обличи́ умовре́дную е́ресь,/ А́нгел бо с Небесе́ к той прии́де, си́лу от Вы́шняго принесе́,/ ю́же прие́мши, му́жески<a type="note" xlink:href="#note207">207</a>
                    рече́:/ Христо́с есть му́чеником похвала́.</p>
                <p>
                    <style>Ин и́кос святы́я:</style>
                </p>
                <p>Све́том Твои́м, Христе́, просвети́ се́рдце мое́/ и Ду́хом Твои́м разшири́ ны́не уста́ моя́/ воспе́ти досто́йно Твою́ страстоте́рпицу,/ та бо вои́стину, сло́вом и благода́тию, му́дростию и ду́хом огра́ждшися,/ всем ору́жием Тро́ицы Честны́я/ мно́жество обличи́ вити́йствующих, в суете́ хваля́щихся,/ и сих приведе́ Тебе́, Бо́гови своему́, Влады́це и Спа́су все́х, вопию́щи:/ Христо́с есть му́чеником утвержде́ние.</p>
                <p>
                    <style>Та́же конда́к Мерку́рия, глас 4.</style>
                </p>
                <p>
                    <style>Подо́бен:</style> Яви́лся еси́ <style>Днесь</style>:</p>
                <p>Во бране́х непобеди́маго во́ина/ и в беда́х непосты́дна засту́пника,/ пе́сньми Мерку́рия ублажи́м, сла́вяще,/ пра́зднующия бо па́мять его́ ве́село от бед избавля́ет и скорбе́й.</p>
                <p>
                    <style>Седа́лен святы́я, глас 4.</style>
                </p>
                <p>
                    <style>Подо́бен:</style> Вознесы́йся:</p>
                <p>Жениха́ твоего́, Христа́, возлюби́вши,/ свещу́ твою́ све́тло угото́вльши, доброде́тельми просия́вши, сла́вная./ Те́мже вошла́ еси́ с Ним в Черто́г/ и, вене́ц страда́ния от Него́ прие́мши,/ от бед изба́ви нас, соверша́ющих, Екатери́но, па́мять твою́.</p>
                <p>
                    <style>Ин седа́лен святы́я, глас 4:</style>
                </p>
                <p>Лик соста́вим духо́вно, бра́тие,/ прему́дрыя до́брыя му́ченицы Екатери́ны ве́рно,/ Го́сподеви взыва́юще:/ сла́ва Ти, просвеща́я сердца́ челове́ча,/ сла́ва Ти, почты́й до́блюю в страсте́х/ тоя́ моли́твами, Христе́ Бо́же,/ спаси́ ду́ши на́ша.</p>
                <p>
                    <style>Сла́ва му́ченика, глас то́йже.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Му́ченик Мерку́рий, подвиза́вся, льсти́ваго посрами́/ и вене́чник кре́пок Христо́в бысть:/ те́мже Небе́сным ны́не причте́ся лико́м,/ сла́вы неприе́мныя досто́йно причаща́яся./ Сего́ ра́ди свяще́нную его́ па́мять соверша́ем ве́рно.</p>
                <p>
                    <style>И ны́не, пра́здника, глас то́йже:</style>
                </p>
                <p>Дави́де, предъиди́ в храм Бо́жий/ и, ра́дуяся, приими́ Цари́цу на́шу, и Той возопи́й:/ вни́ди, Госпоже́, в храм Царе́в, вни́ди!/ Ея́же сла́ва покрове́нно разуме́ется,/ из Нея́же хо́щет источи́тися нам всем Свет — Христо́с.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Неизсле́дный Бо́жий Сове́т,/ е́же от Де́вы воплоще́ния,/</emphasis>
                    <emphasis>Тебе́, Вы́шняго, проро́к Авваку́м, усмотря́я, зовя́ше:/ сла́ва си́ле Твое́й, Го́споди.</emphasis>
                </p>
                <p>Дверь непрохо́дную Бо́жий дом прие́мля <style>Днесь</style>,/ преста́ти сотвори́ вся́кой слу́жбе зако́нной,/ я́ко и́стинно яви́ся, зовы́й, су́щим на земли́ И́стина.</p>
                <p>Гора́ присе́нная, ю́же прови́де дре́вле Авваку́м,/ предпропове́да внутрь вмести́вшуся,/ в нехо́дных хра́ма доброде́телей процве́тши и покрыва́ет концы́.</p>
                <p>Ви́девши пресла́вная вся земля́ стра́нныя же и ди́вныя ве́щи,/ ка́ко Де́ва от А́нгела, пи́щу прие́млющи, о́бразы строе́ния но́сит.</p>
                <p>Храм, и Пала́та, и Не́бо одушевле́нное я́вльшися, Богоневе́сто Царе́ва,/ в храм зако́нный приводи́ма <style>Днесь</style>,/ тому́ соблюда́ема, Пречи́стая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча,/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
                </p>
                <p>Страда́льческое, Екатери́но, противле́ние показа́ла еси́,/ му́ченице приснопа́мятная,/ вражде́бнику зело́ терпели́вно противля́ющися/ и того́ попра́вши нога́ми кра́сными Креста́ си́лою,/ страстоно́сице, му́чеников похвала́.</p>
                <p>Неве́ста Христо́ва, Екатери́но всеблаже́нная, яви́лася еси́,/ Боже́ственныя красоты́ светови́дными луча́ми просвеща́ема и добро́тою сия́ющи./ Те́мже и, веселя́щися, песнопое́ши Влады́це:/ си́ле Твое́й сла́ва, Человеколю́бче.</p>
                <p>Мучи́тельскую горды́ню низложи́ла еси́/ и Боже́ственным сло́вом му́дрости твоея́/ я́ко от глубины́ ле́стнаго демоногове́ния прельща́емыя исхи́тила еси́,/ уча́щи зва́ти Христу́ песнопою́щия:/ си́ле Твое́й сла́ва, Человеколю́бче.</p>
                <p>Благосла́вное и светоно́сное торжество́ сла́вныя па́мяти твоея́, всехва́льная,/ кре́пко де́рзость вра́жию попра́вши, я́ко со́лнце, возсия́,/ в не́мже велегла́сно Влады́це вопие́м:/ си́ле Твое́й сла́ва, Человеколю́бче.</p>
                <p>
                    <style>Богоро́дичен:</style> Ны́не кре́пость низложи́/ отмета́ющихся о́браза, Отрокови́це, поклоне́ния Тебе́, Чи́стыя,/ и па́че ума́ из Тебе́ воплоще́ннаго и мир весь просве́щшаго, и всех святы́х,/ ве́рою же чту́щия Тя просвети́, еди́на Всепе́тая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                </p>
                <p>Присво́ился еси́ Зижди́телю твоему́/ Боже́ственнаго свиде́тельства, Богому́дре, страстьми́/ и све́тлыя венцы́ от Него́ прия́л еси́, сла́вне, я́ко непобеди́мый.</p>
                <p>Истка́нную от вы́шния благода́ти в ри́зу, му́чениче, ны́не оде́ялся еси́,/ тли и ме́ртвости риз, му́чениче, совле́кся.</p>
                <p>Да́же до кро́ве, сла́вне, ко греху́ подвиза́вся, победоно́сец показа́лся еси́/ и вы́шния сла́вы сподо́бился еси́, Мерку́рие.</p>
                <p>
                    <style>Богоро́дичен:</style> На Тя спаси́тельное Сло́во сни́де, Присноде́во, я́коже ту́ча,/ и изсуши́ многобо́жия наводне́ния.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ в честне́м вхожде́нии Твое́м,/ Ты бо, Неискусобра́чная Де́во,/ внутрь вошла́ еси́ в храм Бо́жий,/ я́коже чисте́йший храм,/ всем воспева́ющим Тя/ мир подава́ющая.</emphasis>
                    <emphasis/>
                </p>
                <p>Свяще́ние сла́вное и свяще́нное возложе́ние,/ <style>Днесь</style> Пречи́стая Де́ва, возложи́вшися в храм Бо́жий,/ Всецарю́ на́шему Бо́гу еди́ному в жили́ще соблюда́ется, я́ко весть Сам.</p>
                <p>Добро́ту, Пречи́стая, души́ Твоея́ зря не́когда, ве́рою Заха́рия возопи́:/ Ты еси́ избавле́ние, Ты еси́ всех ра́дость,/ Ты еси́ воззва́ние на́ше, Е́юже Невме́стный вмеще́н мне яви́тся.</p>
                <p>О, па́че ума́ чуде́с Твои́х, Всечи́стая!/ стра́нное Твое́ рождество́ есть, стра́нен о́браз возраще́ния Твоего́,/ стра́нна и пресла́вна Твоя́, Богоневе́сто, вся и челове́ки несказа́нна.</p>
                <p>Све́щник многосве́тлый су́щи, Богоневе́сто,/ <style>Днесь</style> возсия́ла еси́ в дому́ Госпо́дни/ и озаря́еши ны честны́ми дарова́нии, Чи́стая, чуде́с Твои́х,/ Богоро́дице Всепе́тая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я</emphasis>
                    <emphasis>тьма, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
                </p>
                <p>Любо́вию огнепали́ма, му́ченице всесла́вная, Влады́ки твоего́/ и и́щущи Того́ недомы́сленную добро́ту ви́дети,/ самово́льным нра́вом ра́нам себе́ вдала́ еси́, де́вства сия́ющи благода́тьми.</p>
                <p>Страстьми́ свяще́ннейшими, отрокови́це доброде́во,/ украси́вши тебе́ саму́ю благоле́пно,/ возшла́ еси́ к Небе́сному Христо́ву черто́гу/ и ны́не све́тло твоему́ Жениху́, веселя́щися,/ сочта́лася еси́, всеблаже́нная.</p>
                <p>Отрокови́ца всесве́тлая яви́лася еси́, возлюби́вши Еди́наго жела́емаго,/ и, во след Того́ крепча́йшее тече́ние соверши́вши,/ в воню́ ми́ра твоего́ у́мнаго истоще́ннаго, вопия́ла еси́:/ теку́, Женише́ мой.</p>
                <p>
                    <style>Богоро́дичен:</style> И́стинную Богоро́дицу Тя вси позна́вше, Пречи́стая Влады́чице,/ из Тебе́ ро́ждшагося Бо́га Сло́ва ве́дяще,/ пропове́даем во дву существа́х, хоте́ниих самовла́стных познава́ема, Ма́ти Богоневе́стная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>У́тренююще, вопие́м Ти: Го́споди, спаси́ ны,/ Ты бо еси́ Бог наш,/ ра́зве Тебе́, ино́го не ве́мы.</emphasis>
                    <emphasis/>
                </p>
                <p>Растяга́емь и острото́ю, Мерку́рие, неосла́бно разсека́емь,/ терпе́л еси́, Боже́ственными наде́ждами вжиля́емь.</p>
                <p>Ка́менем мы́сленным укрепи́в твое́ се́рдце,/ ка́менем отягча́емь, не преврати́лся еси́, Мерку́рие сла́вне.</p>
                <p>Соприча́стник страсте́й Влады́ки твоего́ быв,/ сла́вы приобщи́лся еси́ Того́ и Боже́ственныя све́тлости.</p>
                <p>
                    <style>Богоро́дичен:</style> Умертви́, Де́во, живу́щий мой грех,/ Жизнь ро́ждшая, умертви́вшую смерть.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
                    <emphasis/>
                </p>
                <p>Вся́ческая Нося́й глаго́лом моли́тву пра́ведных услы́ша,/ те́мже непло́дныя разреши́л еси́ неду́г, я́ко Благоутро́бен,/ ра́дости Вино́вную сим дарова́.</p>
                <p>Сказа́ти хотя́ Госпо́дь язы́ком Свое́ спасе́ние,/ Неискусобра́чную ны́не от челове́к прия́т,/ примире́ния знаме́ние и обновле́ния.</p>
                <p>Я́ко дом су́щи благода́ти,/ в не́мже сокро́вища лежа́т неизрече́ннаго Бо́жия строе́ния, Всечи́стая,/ в хра́ме причасти́лася еси́ нетле́нныя сла́дости.</p>
                <p>Диади́му Тя ца́рскую прие́м, храм, Богоневе́сто, просвеща́шеся/ и подступа́ше лу́чшим, предрече́нных зря на Тебе́ сбытие́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Бе́здна грехо́в и прегреше́ний бу́ря мя смуща́ет/ и во глубину́ ну́жднаго ре́ет мя отча́яния,/ но Твою́ кре́пкую ру́ку мне простри́, я́ко Петро́ви,/ о Упра́вителю, и спаси́.</emphasis>
                    <emphasis/>
                </p>
                <p>Всю тя, добро́тою сия́ющу, де́вства заре́ю,/ му́ченическими же, отрокови́це, обагре́ну кровьми, ви́дев,/ благо́е Сло́во и пречи́стое в черто́зех Небе́сных тя всели́.</p>
                <p>Возмогла́ еси́ Кресто́м мучи́телей разруши́ти держа́ву,/ и мирски́я му́дрости обличи́вши суету́,/ Богодохнове́ннаго уче́ния точа́щи догма́ты,/ велему́дренная Екатери́но приснопа́мятная.</p>
                <p>Ле́стию пе́рвее Ада́ма ра́йския сла́дости изгна́вшаго,/ ран боле́зни кре́пко терпя́щи, низложи́ла еси́ на зе́млю, му́ченице всесла́вная,/ и венцы́ Ца́рствия венча́лася еси́.</p>
                <p>
                    <style>Богоро́дичен:</style> Ми́лостива мне Судию́ и Сы́на Твоего́, Богоро́дице Де́во,/ Твои́ми мольба́ми бы́ти в день Суда́, Изба́вителя же лю́тых, Ма́ти, сотвори́,/ к Тебе́ бо еди́ной наде́жды возлага́ю.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
                    <emphasis/>
                </p>
                <p>Вжиля́ше тя присносу́щное Сло́во,/ за Него́ всяк вид мук, му́чениче му́дре, терпя́ща тя ви́дя,/ и чрез А́нгела дерза́ти повелева́ше, Мерку́рие,/ и ника́коже мучи́телей устраши́тися противле́ния.</p>
                <p>Умертви́ся многообра́зный змий/ и нога́ми попра́ся кра́сными страда́льца и до́бляго ору́жника,/ самово́льными бо стремле́нии вшед к муче́ния ра́нам, сме́рти, сла́вы испо́лнен.</p>
                <p>Всесоверше́нно Влады́це прине́сл еси́ серде́чное произволе́ние, му́чениче,/ и Того́ ра́ди претерпе́в сломле́ния, я́ко победи́тель от Него́ венча́лся еси́,/ и Тому́ ны́не на Небесе́х со все́ми му́ченики предстои́ши, Мерку́рие.</p>
                <p>
                    <style>Богоро́дичен:</style> Зачала́ еси́ гла́сом А́нгеловым Вели́каго Сове́та А́нгела, Отрокови́це,/ и от Твои́х пречи́стых крове́й воплоще́нна, Всенепоро́чная, родила́ еси́/ показа́вшаго всем Жи́зни вхо́ды за неизглагола́нную ми́лость.</p>
                <p>
                    <style>Конда́к святы́я, глас 2.</style>
                </p>
                <p>
                    <style>Подо́бен:</style> Вы́шних ища́:</p>
                <p>Лик честны́й Боже́ственне, мучениколю́бцы,/ воздви́гните ны́не, почита́юще всему́друю Екатери́ну,/ сия́ бо в три́знищи Христа́ пропове́да/ и зми́я попра́, ри́торов ра́зумы укроти́вши.</p>
                <p>
                    <style>И́кос:</style>
                </p>
                <p>От Бо́га му́дрость прии́мши изде́тства, му́ченице,/ и вне́шнюю до́бре му́дрость всю извы́че,/ позна́вши у́бо от тоя́ стихи́й движе́ние же и творе́ние по сло́ву,/ и сия́ из нача́ла сло́вом Сотво́ршаго,/ Тому́ благодаре́ние в нощи́ и во дни приноша́ше, и́долы низложи́вши/ и сим несмы́сленно служа́щия ри́торов ра́зумы укроти́вши.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии/ па́че Созда́вшаго,/ но о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
                    <emphasis/>
                </p>
                <p>Се <style>Днесь</style> возсия́ конце́м весна́ ра́достная,/ просвеща́ющи на́шу ду́шу, и помышле́ние, и ум благода́тию,/ торжество́м Богоро́дицы <style>Днесь</style> та́инственно да учреди́мся.</p>
                <p>Да дароно́сят <style>Днесь</style> вся́ческая Цари́це Ма́тери Бо́жии,/ Не́бо и земля́, и А́нгелов чи́ни, и челове́ков мно́жество и да вопию́т:/ во храм вво́дится ра́дость и избавле́ние.</p>
                <p>Писа́ние мимотече́, и оскуде́ зако́н, я́коже сень,/ и благода́ти лучи́ возсия́ша/ в храм Бо́жий вше́дшей, Тебе́, Де́во Ма́ти Чи́стая, в нем благослове́нная.</p>
                <p>Повине́ся Рождеству́ Твоему́, Всечи́стая, я́ко Творцу́ и Бо́гу, Не́бо, и земля́, и преиспо́дняя,/ и всяк язы́к земны́х испове́дает,/ я́ко Госпо́дь яви́ся, Спас душ на́ших.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Бо́жия снизхожде́ния/ огнь устыде́ся в Вавило́не иногда́,/</emphasis>
                    <emphasis>сего́ ра́ди о́троцы в пещи́ ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</emphasis>
                </p>
                <p>Му́чеников хвала́, благоче́стия учи́тельница была́ еси́,/ све́тлому твоему́ Жениху́ му́чеников мно́жество приве́дши, Христу́./ С ни́миже зове́ши, всехва́льная, пою́щи:/ благослове́н Бог оте́ц на́ших.</p>
                <p>Сло́во твое́ прему́дрое ко спасе́нию мно́ги исхи́ти от идолонеи́стовства/ и светоно́сны яви́ му́ченики, велегла́сно с тобою́ взыва́ющия:/ благослове́н Бог оте́ц на́ших.</p>
                <p>Отрокови́ца, в след Тебе́ иду́щи, Тебе́ приведе́ся, мече́м посече́на,/ Твою́ подража́ющи страсть пречи́стую/ и Тебе́, Зижди́телю, вопию́щи и глаго́лющи:/ благослове́н Бог оте́ц на́ших.</p>
                <p>
                    <style>Богоро́дичен:</style> Святы́х Святы́й, в Тебе́ свя́то всели́вся, Чи́стая Богоро́дице Де́во,/ воплоще́н, из Тебе́ ражда́ется, за е́же спасти́ ве́рою зову́щия:/ благослове́н Бог оте́ц на́ших.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
                    <emphasis/>
                </p>
                <p>Све́том го́рняго просвеще́ния озаря́емь, до́блий во́ине,/ воспева́ющия тя ны́не просвеща́еши, песнопою́щия:/ благослове́н еси́, Го́споди Бо́же, во ве́ки.</p>
                <p>Воспева́л еси́ всех Благоде́теля, распаля́емь Того́ ре́вностию, блаже́нне,/ и огне́м чу́вственным жего́мь, и песнопоя́:/ благослове́н еси́, Го́споди Бо́же, во веки́.</p>
                <p>Ка́мению принося́щии честь, и́же чу́вство окамене́но иму́ще,/ ка́менем, му́чениче, отягчава́ют вы́ю твою́, вопию́ща, Мерку́рие:/ благослове́н еси́, Го́споди Бо́же, во ве́ки.</p>
                <p>Кровьми́ кровь смеси́в твою́ честну́ю Влады́ки Человеколю́бца,/ о́бщник Того́ яви́лся еси́ страсте́й, вопия́, Мерку́рие:/ благослове́н еси́, Го́споди Бо́же, во ве́ки.</p>
                <p>
                    <style>Богоро́дичен:</style> Чи́ни А́нгельстии ужаса́ются та́инства Твоего́ глубине́, Богоро́дице:/ Бог бо из Тебе́ воплоще́н яви́ся, Ему́же песнопое́м:/ благослове́н еси́, Го́споди Бо́же, во ве́ки.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Слы́ши, Отрокови́це, Де́во Чи́стая,/ да рече́т у́бо Гаврии́л сове́т Вы́шняго дре́вний и́стинный:/ бу́ди к прия́тию гото́ва Бо́жию,/ Тобо́ю бо Невмести́мый с челове́ки поживе́./ Тем и, ра́дуяся, вопию́:/ благослови́те, вся дела́ Госпо́дня, Го́спода.</emphasis>
                    <emphasis/>
                </p>
                <p>Пречи́стый храм в дом Бо́жий приводя́щи,/ А́нна иногда́, вопию́щи с ве́рою, рече́ свяще́ннику:/ ча́до, от Бо́га да́нное мне, прии́м,/ ны́не введи́ во храм Зижди́теля Твоего́ и, ра́дуяся, пой Ему́:/ благослови́те, вся дела́ Госпо́дня, Го́спода.</p>
                <p>Рече́, ви́дев, А́нне иногда́ Ду́хом Заха́рия:/ Жи́зни Ма́терь вво́диши и́стинную,/ Ю́же све́тло проро́цы Бо́жии Богоро́дицу пропове́даша,/ и ка́ко храм вмести́т Ю?/ Тем, чудя́ся, вопию́:/ благослови́те, вся дела́ Госпо́дня, Го́спода.</p>
                <p>Раба́ Бо́жия бых аз, отвеща́ А́нна ему́,/ призыва́ющи сего́ ве́рою и моли́твою прия́ти моея́ боле́зни плод,/ по прия́тии же рожде́нную привести́ Да́вшему Ю./ Тем, зовя́, вопию́:/ благослови́те, вся дела́ Госпо́дня, Го́спода.</p>
                <p>Зако́нное вои́стинну де́ло есть, свяще́нник рече́ ей,/ стра́нну же весьма́ вещь поразумева́ю, зря приводи́мую в дом Бо́жий,/ пресла́вно превосходя́щую свята́я благода́тию./ Тем и, ра́дуяся, вопию́:/ благослови́те, вся дела́ Госпо́дня, Го́спода.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Седмери́цею пещь/ халде́йский</emphasis>
                    <emphasis>мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                </p>
                <p>Твои́ми уче́нии цари́ца, ве́рующи, притече́ ко благоче́стию,/ и кре́пко претерпе́вши боле́зней чу́вство,/ и Ца́рствия Небе́снаго непрее́мнаго я́вственно сподо́бися, вопию́щи Влады́це:/ свяще́нницы, благослови́те, лю́дие, превозноси́те во вся ве́ки.</p>
                <p>С му́ченики да бу́дут ве́рных проше́ния,/ страстоте́рпица бо Христу́ предстои́т, прося́щи лу́чшая и спасе́ния хода́тайственная/ всесвяту́ю и честну́ю ея́ па́мять усе́рдно соверша́ющим и ве́рно песнопою́щим:/ лю́дие, превозноси́те Христа́ во ве́ки.</p>
                <p>Отве́рз, прие́млет тя Жени́х, всему́драя, две́ри ра́йския,/ и в черто́зе всесве́тлем обита́ти сотвори́,/ ца́рствия прича́стницу я́ко соо́бщницу страсте́й явля́ет./ Ему́же ны́не предстоя́щи, царе́ва дщи, све́тло укра́шена, нас не забу́ди.</p>
                <p>Ухищре́нными глаго́лы искуша́ше мучи́тель,/ и уветливосло́вии, лю́тый, льстя, разсла́бити твою́ кре́пость наде́явся, сла́вная,/ но уневе́ститися Христу́ хотя́щи, вопия́ла еси́ Влады́це:/ свяще́нницы, воспо́йте, лю́дие, превозноси́те Христа́ во ве́ки.</p>
                <p>
                    <style>Богоро́дичен:</style> Свяще́ннейши была́ еси́, Богоро́дице всенепоро́чная, преми́рнаго А́нгелов чи́на:/ сих бо родила́ еси́ Соде́теля и Го́спода от де́вственныя и неискусобра́чныя утро́бы,/ во двух существа́х неслия́нно и невра́щно, во еди́ной же Ипоста́си Бо́га воплоще́нна.</p>
                <p>
                    <style>Ин. Ирмо́с то́йже.</style>
                </p>
                <p>Страда́льцев прило́г тя лик прия́ше,/ укра́шена и све́тла бы́вша честны́ми красота́ми пречестны́х твои́х страда́ний/ и благочести́ваго твоего́ и честна́го свиде́тельства, и ны́не вопие́ши непреста́нно:/ свяще́нницы, благослови́те, лю́дие, превозноси́те Христа́ во ве́ки.</p>
                <p>Благочестивому́дренно, сла́вне, по́двиг соверши́л еси́,/ и доблему́дренно врага́ посрами́л еси́,/ и, побе́ду небе́сную я́ко победи́тель взем, со А́нгельскими ны́не ли́ки весели́шися,/ с ни́миже, вопие́ши непреста́нно:/ свяще́нницы, благослови́те, лю́дие, превозноси́те Христа́ во ве́ки.</p>
                <p>Сконча́вся, всеблаже́нне, мече́м, Мерку́рие,/ и получи́в жела́емаго ти предлежа́щаго конца́,/ зе́млю у́бо кро́вными излия́нии напои́л еси́,/ победоно́сное же и блаже́нное те́ло беле́йше сне́га показа́л еси́, поя́:/ свяще́нницы, благослови́те, лю́дие, превозноси́те Христа́ во ве́ки.</p>
                <p>
                    <style>Богоро́дичен:</style> Я́ко на́шего су́щи воззда́ния, Пречи́стая, вси вино́вную, ве́рнии, пое́м Тя,/ Бо́га бо всевино́внаго па́че вины́ родила́ еси́,/ сокруши́вшийся о́браз зло́бою, Свои́м благоутро́бием назда́вшаго,/ еди́на Преблагослове́нная и обра́дованная.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Я́ко одушевле́нному Бо́жию киво́ту/ да ника́коже ко́снется рука́ скве́рных,/ устне́ же ве́рных Богоро́дице немо́лчно,/ глас А́нгела воспева́юще, с ра́достию да вопию́т:/ и́стинно вы́шши всех еси́, Де́во чи́стая.</emphasis>
                    <emphasis/>
                </p>
                <p>Я́ко пресве́тлую, Богоро́дице чи́стая, душе́вныя чистоты́ иму́щи добро́ту,/ благода́тию же Бо́жиею исполня́ема с Небесе́,/ све́том присносу́щным просвеща́еши всегда́ с весе́лием вопию́щия:/ и́стинно вы́шши всех еси́, Де́во чи́стая.</p>
                <p>Прелета́ет, Богоро́дице чи́стая, чу́до Твое́ си́лу слове́с,/ те́ло бо в Тебе́ поразумева́ю па́че сло́ва, тече́ния грехо́внаго неприя́тно./ Те́мже благода́рственно вопию́ Ти:/ и́стинно вы́шши всех еси́, Де́во чи́стая.</p>
                <p>Пресла́вно прообразова́ше, Чи́стая, зако́н Тя ски́нию и Боже́ственную ста́мну,/ стра́нен киво́т, и катапета́сму, и жезл,/ храм неразруши́мый и дверь Бо́жию./ Те́мже науча́ю́т Тебе́ зва́ти:/ и́стинно вы́шши всех еси́, Де́во чи́стая.</p>
                <p>Песнопоя́ Тебе́, провозглаша́ше Дави́д, глаго́ля Тя Дщерь Царе́ву,/ красото́ю доброде́телей одесну́ю предстоя́щую Бо́га, ви́дев Тя упещре́ну./</p>
                <p>Те́мже, проро́чествуя, вопия́ше:/ и́стинно вы́шши всех еси́, Де́во чи́стая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски,/ и чре́во Твое́ бысть простра́ннейшее Небе́с./ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
                    <emphasis/>
                </p>
                <p>Преста́вилася еси́ к Черто́гом светови́дным, неве́стными укра́шена у́тварми,/ де́вственную иму́щи свещу́ в твое́й десни́це,/ в друго́й же держа́щи отсече́нную твою́ главу́./ И ны́не, предстоя́щи Христу́, твоему́ Жениху́, Тя пою́щия сохрани́.</p>
                <p>Прия́та бысть твоя́, Богому́драя, моли́тва,/ ве́рою бо твое́ имену́ющия и́мя, честна́я,/ спаса́ет Влады́ка от искуше́ний и благоздра́вие подае́т,/ неду́гов избавля́я всеразли́чных, душе́вных же и теле́сных./ Тем тя, веселя́щеся, Екатери́но, ублажа́ем.</p>
                <p>Приста́ла еси́ ти́хому приста́нищу ны́не,/ благоопря́тно же и легко́ мо́ре мирско́е, му́ченице, преплы́вши треволне́ний,/ не искуси́вшися, всему́драя,/ бога́тство многоразли́чное Христу́ принося́щи, де́во,/ мно́жество му́ченик, Екатери́но всеблаже́нная.</p>
                <p>В черто́зех Небе́сных ны́не внутрь с де́вственных ли́ки ликовству́ющи,/ му́ченическими озаря́ема луча́ми, Екатери́но всему́драя,/ разреши́ паде́ний мои́х плени́цы, усе́рдно моля́щи всех Благоде́теля,/ за Его́же кровь твою́ излия́ла еси́.</p>
                <p>
                    <style>Богоро́дичен:</style> Яви́лася еси́, о Де́во Ма́ти Бо́жия!/ па́че естества́ ро́ждши в телеси́ благо́е Сло́во,/ Его́же от се́рдца Своего́ Оте́ц отры́гне пре́жде всех веко́в, я́ко благ,/ Его́же ны́не и теле́с превы́шша разумева́ем, а́ще и в те́ло облече́ся.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Устраши́ся всяк слух неизрече́нна Бо́жия снизхожде́ния,/ я́ко Вы́шний во́лею сни́де да́же и до пло́ти,/ от деви́ческаго чре́ва быв Челове́к./ Те́мже пречи́стую Богоро́дицу, ве́рнии, велича́ем.</emphasis>
                    <emphasis/>
                </p>
                <p>Гно́еве му́ченчестии благово́ние ны́не испуща́ют благода́тию/ и злосмра́дныя на́ша стра́сти неизрече́нным сло́вом отгоня́ют,/ и источа́ют ко́сти врачева́ний во́ды/ и напая́ют ду́ши пою́щих тех чудодея́ния.</p>
                <p>Я́ко вели́ка столпа́ Христо́вы Це́ркве свяще́нно тя почита́ем,/ я́ко сте́ну непоколеби́мую, я́ко град вои́стинну, му́чениче, непленя́емый,/ я́ко во́ина кре́пка Бо́га Всецаря́,/ я́ко потреби́теля враго́в, я́ко свети́льника, у́мнаго и всеми́рнаго.</p>
                <p>Соше́ственника А́нгела све́та к страда́нию, Богому́дре, получи́л еси́,/ те́мже терза́емь, и свеща́ми поджига́емь,/ и разсека́емь лю́те, и мече́м посека́емь,/ не устраши́лся еси́, страстоте́рпче Христо́в до́блественнейше.</p>
                <p>День, полн просвеще́ния, весе́лия и ра́дости, нам возсия́ —/ Боже́ственная па́мять твоя́, тебе́ чтущим, му́чениче Мерку́рие,/ в не́мже помина́й нас, па́мять твою́ творя́щих,/ и лю́тых искуше́ний, и бед, и страсте́й ны изба́ви.</p>
                <p>
                    <style>Богоро́дичен:</style> Просвети́, Две́ре Све́та, осле́пшую ду́шу мою́ страстьми́,/ и лука́выми по́мыслы омрачи́вшуюся, и бе́дствующую,/ и изба́ви мя искуше́ний, бед и скорбе́й,/ да сла́влю Тя, наде́жду ве́рных и утвержде́ние.</p>
                <p>
                    <style>Свети́лен святы́я.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Возжиля́ема мудрова́нием жен, о де́во Екатери́но всечестна́я,/ страстоте́рпцев сла́во, филосо́фов хи́трость<a type="note" xlink:href="#note208">208</a>
                    о Бо́зе обличи́ла еси́,/ я́ко буесло́вие су́щу и баснь,/ всенепоро́чную и́стинно Ма́терь Бо́жию спомо́щницу стяжа́вши.</p>
                <p>
                    <style>Сла́ва, и ны́не, пра́здника.</style>
                </p>
                <p>
                    <style>Подо́бен:</style> Ученико́м зря́щим:</p>
                <p>А́нгельстии чи́ни и му́ченический лик пра́зднует <style>Днесь</style> с на́ми/ в Боже́ственнем введе́нии Богоотрокови́цы и Ма́тере Госпо́дни/ от Иоаки́ма же и А́нны,/ вку́пе тве́рдаго Мерку́рия и пресла́вныя Екатери́ны./ И́хже моли́твами обрести́ нам оставле́ние мно́гих согреше́ний, мо́лимся.</p>
                <p>
                    <style>На хвали́тех стихи́ры на 4, глас 4.</style>
                </p>
                <p>
                    <style>Подо́бен:</style> Дал еси́ зна́мение:</p>
                <p>Па́мять всесвяще́нную, Екатери́но всехва́льная,/ честна́го твоего́ страда́ния соверша́юще,/ сла́вим во гла́сех непреста́нных/ дарова́вшаго терпе́ние тебе́ тве́рдое,/ и победоно́сну тя показа́вшаго,/ и сло́во тебе́ пода́вшаго, устраша́ющаго ри́торы,/ Иису́са Человеколю́бца, и Спа́са, и Го́спода.</p>
                <p>Му́ченице самово́льная,/ Екатери́но всесла́вная, яви́лася еси́,/ мучи́теля благомо́щно обличи́вши/ и лю́тое неи́стовство многобо́жия/ Богозна́ния сия́нием низлага́ющи/ и Боже́ственною благода́тию./ Отону́дуже, и я́ко му́ченицу, и я́ко де́ву непоро́чну,/ Христо́с венча́, Спас душ на́ших.</p>
                <p>Благода́ть Ду́ха, Екатери́но всесла́вная,/ отверзе́нием уст прия́ла еси́,/ очи́стивши тебе́ саму́ю житие́м,/ и по́мыслом терпели́вным/ мучи́телей го́рдость попра́ла еси́,/ и добро́те теле́сной душе́вную красоту́/ Богому́дренне предпочла́ еси́,/ страда́льцев удобре́ние.</p>
                <p>
                    <style>Сла́ва, глас 2. Вави́лы мона́ха:</style>
                </p>
                <p>Житие́ невеще́ственно навы́кши,/ суди́ще безбо́жное дости́гши,/ ста́ла еси́, победоно́сице, Екатери́но честна́я,/ цветонося́щи Бо́жию све́тлость/ и Боже́ственною мо́щию оде́яна,/ повеле́нию мучи́телеву поруга́лася еси́/ и ри́торов утоли́ла еси́ лжи́выя ре́чи, многострада́льная.</p>
                <p>
                    <style>И ны́не, глас 6. Се́ргия Агиополи́та:</style>
                </p>
                <p><style>Днесь</style>, собо́ри ве́рных, соше́дшеся,/ духо́вне да торжеству́ем/ и Богоотрокови́цу Де́ву и Богоро́дицу,/ в храм Госпо́день приводи́му,/ благоче́стно восхва́лим,/ предъизбра́нную от всех родо́в/ во оби́телище всех Царя́ Христа́ и Бо́га;/ де́вы, свещи́ нося́ще, предъиди́те,/ Присноде́вы чту́ще честно́е происхожде́ние;/ ма́тери, печа́ль всю отложи́вше,/ ра́достно после́дствуйте Ма́тери Бо́га быва́ющей/ и ра́дости ми́ра Хода́таице./ Вси у́бо ра́достно, е́же ра́дуйся,/ со А́нгелом возопии́м Обра́дованней,/ при́сно моля́щейся о душа́х на́ших.</p>
                <p>
                    <style>На стихо́вне стихи́ры, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Свет Тя трисия́нный вже́гши, Богоро́дице,/ в храме сла́вы Небе́сную Ти пи́щу посыла́ет,/ велича́я Тя.</p>
                <p>
                    <style>Стих:</style> Приведу́тся Царю́ де́вы в след Ея́,/ и и́скренния Ея́ приведу́тся Тебе́.</p>
                <p>Из ко́рене у́бо Дави́дова прозябла́ еси́, Де́во,/ Гаврии́л, Тебе́ ра́дость принося́, вопия́ше:/ Бо́га роди́ши, Пречи́стая.</p>
                <p>
                    <style>Стих:</style> Приведу́тся в весе́лии и ра́довании,/ введу́тся в храм Царе́в.</p>
                <p>Бла́го же свяще́нному и Боже́ственному сопряже́нию Иоаки́ма и А́нны,/ из ни́хже Чи́стая роди́ся,/ приведена́ бысть ны́не Творцу́ Своему́.</p>
                <p>
                    <style>Сла́ва, и ны́не, то́йже:</style>
                </p>
                <p>Две́ри Небе́сныя, восприими́те Де́ву Мари́ю,/ неискусому́жную, чи́стую Богоро́дицу,/ из Нея́же челове́ком избавле́ние.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны пра́здника, песнь 7-я и 8-я, на 4 и святы́я, песнь 6-я. Проки́мен, глас 4: </style>Ди́вен Бог во святы́х Свои́х,/ Бог Изра́илев. 
                    <style>Стих:</style> 
                    В це́рквах благослови́те Бо́га,/ Го́спода от исто́чник Изра́илевых. 
                    <style>Апо́стол ко Ефесе́ем, зача́ло 233. </style>
                    Аллилу́ия,
                    <style>глас 1: </style>
                    Воззва́ша пра́веднии,/ и Госпо́дь услы́ша их. 
                    <style>Ева́нгелие от Луки́, зача́ло 106. Прича́стен: Ра́дуйтеся, пра́веднии, о Го́споде:</style></p>
                <p>
                    <strong>
                        <style>Святая великомученица Екатерина </style>
                    </strong>была дочерью правителя Александрии Египетской Копста. Девушка получила блестящее эллинское образование. Юноши из самых именитых семейств империи искали руки святой Екатерины, которая обладала редкой красотой и умом, но ни один из них не стал ее избранником. Она объявила родителям, что согласится выйти замуж лишь за того, кто превзойдет ее в знатности, богатстве, красоте и мудрости.</p>
                <p> Мать святой Екатерины была тайной христианкой. Она повела девушку за советом к своему духовному отцу, святому старцу, который творил молитвенный подвиг в уединенной пещере недалеко от города. Старец выслушал святую Екатерину и сказал, что он знает Юношу, Который превосходит ее во всём, ибо «красота Его светлее солнечного сияния, мудрость Его управляет всем созданием, богатство Его разливается по всему миру, но это не уменьшает Его, а умножает, высота рода Его — неизреченна». Образ Жениха Небесного родил в душе святой девы горячее желание увидеть Его. Святой Екатерине открылась Истина, к которой рвалась ее душа. На прощание старец вручил святой Екатерине икону Божией Матери с Богомладенцем Иисусом на руках. Старец велел с верой молиться Царице Небесной, Матери Небесного Жениха, о даровании видения Ее Сына.</p>
                <p>Святая Екатерина молилась всю ночь и удостоилась видеть Матерь Божию, Которая просила Своего Сына посмотреть на коленопреклоненную перед Ними Екатерину. Но Младенец отвратил Свой лик от Екатерины, сказав, что не может смотреть на нее, ибо она безобразна, худородна, нища и безумна, как и всякий человек, не омытый водами святого Крещения и незапечатленный печатью Духа Святого.</p>
                <p>В глубокой печали святая Екатерина вновь пошла к старцу. Он с любовью научил ее тайнам веры Христовой, заповедал хранить целомудрие, непрестанно молиться, и совершил над Екатериной таинство святого Крещения. И вновь святой Екатерине было видение Пресвятой Богородицы с Младенцем. Теперь Господь ласково смотрел на нее и дал ей перстень, обручив ее Себе. Когда видение кончилось, и святая пробудилась от сна, на руке ее светилось кольцо — дар Небесного Жениха.</p>
                <p>В то время в Александрию на пышное языческое празднество прибыл сам император Максимин (305―313). Крики жертвенных животных, дым и смрад непрестанно пылавших жертвенников, гомон толпы на ристалищах наполняли Александрию. Приносились и человеческие жертвы — на смерть в огне обрекали исповедников Христа, не отступивших от Него под пытками. Святая Екатерина пошла к главному жрецу — императору Максимину, исповедала веру во Единого Истинного Бога и мудро обличила заблуждения язычников. Красота девушки пленила правителя. Чтобы показать ей торжество языческой мудрости, император созвал 50 ученейших мужей империи. Но святая взяла верх над мудрецами. Они уверовали во Христа и были сожжены.</p>
                <p>Максимин попытался соблазнить святую Екатерину богатством и славой. Получив гневный отказ, император подвергнул святую жестоким мучениям, а затем бросил в темницу. Императрица Августа в сопровождении воеводы Порфирия с отрядом воинов пришла в темницу. Святая мученица раскрыла пришедшим христианское учение, и они уверовали.</p>
                <p>На следующий день мученицу вновь привели на судилище. Под угрозой колесования ей предложили принести жертву богам. Святая исповедала Христа и сама пошла к колесам. Но Ангел сокрушил орудия казни. Увидев это чудо, императрица Августа и царедворец Порфирий с 200 воинами перед всеми исповедали веру во Христа и были обезглавлены. Максимин вновь предложил святой мученице супружество, но получил отказ. Святая Екатерина твердо исповедала верность своему Небесному Жениху — Христу и с молитвой к Нему сама положила голову на плаху под меч палача.</p>
                <p>Мощи святой Екатерины были перенесены Ангелами на Синайскую гору. В VI веке по откровению были обретены честна́я глава и левая рука святой мученицы и с почестями перенесены в новосозданный храм Синайского монастыря, построенного святым императором Иустинианом (527―565; память 14 ноября).</p>
            </section>
            <section>
                <title>
                    <p>
                        <style>Свята́го великому́ченика Мерку́рия</style>
                    </p>
                </title>
                <p>
                    <style>Моли́тва</style>
                </p>
                <p>О великому́чениче святы́й и до́блий во́ине Христо́в Мерку́рие, страда́нием, кро́вию и сме́ртию свое́ю ве́рность Хри́сту и Це́ркви Его́ свиде́тельствовавый и сего́ ра́ди вене́ц жи́зни от Не́го прия́вый! Ны́не в хвале́бных пе́снех тебе́ прославля́юще, смире́нно к тебе́ припа́даем и усе́рдно мо́лим: предста́тель бу́ди пред Бо́гом о душа́х на́ших неусы́пный, умоли́ Влады́ку Го́спода, да сохрани́т Святу́ю Це́рковь Свою́ и всех чад ея́ в сою́зе любве́ и единомы́слии, да утверди́тся мир и безмяте́жие в лю́дех, во Оте́честве на́шем живу́щих, да позна́ют вси, я́ко Христо́с есть Путь, И́стина и Жизнь, и да прии́дут к Нему́ вси тружда́ющиися и обремене́ннии, и упоко́ит их. О вели́кий уго́дниче Бо́жий! Кре́пкое стоя́ние в ве́ре на́шей да́руй нам, благода́тную по́мощь нам низпосли́, да ми́рное, ти́хое и богоуго́дное житие́ поживе́м в ве́це сем и досто́йне с тобо́ю в день о́ный восхва́лим Пресвяту́ю Тро́ицу, Отца́ и Сы́на и Свята́го Ду́ха, во ве́ки веко́в. Ами́нь.</p>
                <p>
                    <strong>
                        <style>Святой великомученик Меркурий, </style>
                    </strong>скиф по происхождению, служил воином в римской армии. Нечестивые императоры Декий (249―251) и Валериан (253―259) издали закон, повелевавший всем римским гражданам поклоняться языческим богам и осуждавший на смерть христиан.</p>
                <p>В то время на Римскую империю напали варвары, и император Декий выступил в поход с большим войском. В одном из сражений святому Меркурию явился Ангел Господень и подал ему меч, сказав: «Не бойся, смело иди на врагов. Когда победишь, не забудь Господа Бога твоего». С этим мечом святой воин прошел сквозь варварские полчища, уничтожил множество врагов и убил самого царя варваров, обеспечив победу римлянам. Благодарный император щедро наградил святого Меркурия за храбрость и сделал его военачальником.</p>
                <p>Святому воину, получившему великие почести и богатство, вновь явился Ангел Господень, напоминая ему, Кем была дарована победа, и призывая к служению Господу. Святой Меркурий вспомнил, что и отец его, Гордиан, исповедовал христианскую веру, крестился и всей душой устремился ко Христу. Он отказался участвовать в торжественном жертвоприношении языческим богам и был призван к грозному императору. Открыто назвав себя христианином, Меркурий бросил к ногам императора воинский пояс и мантию и отказался от всех почестей. В темнице святому Меркурию снова явился Ангел Господень, укрепил его и призвал мужественно претерпеть все страдания за Христа.</p>
                <p>Святого мученика растянули над огнем, резали ножами, били плетьми так, что кровь из его ран гасила огонь. Но каждый раз, когда его бросали в темницу умирающим от ран, святой Меркурий получал от Господа полное исцеление, утверждая пред нечестивцами великую силу веры Христовой. Осужденный на смертную казнь, святой сподобился видения Самого Господа, обещавшего ему скорое избавление от мучений. Великомученика Меркурия обезглавили в Кесарии Каппадокийской. Его святое тело благоухало миром и фимиамом, подавая исцеления многим больным.</p>
                <p>Уже по смерти своей воин Христов, соединившийся с Церковью Небесной, сослужил воинскую службу на благо Церкви земной. По молитве святителя Василия Великого (память 1 января) перед иконой Пресвятой Богородицы и великомученика Меркурия об освобождении христиан от гонителя христианской веры императора Юлиана Отступника (361―363), Заступница рода христианского послала святого воина Меркурия в помощь от Церкви торжествующей к Церкви воинствующей. Во время боя Юлиана с персами Святитель увидел, как образ святого великомученика Меркурия, изображенный на иконе рядом с образом Пречистой Богородицы, стал невидимым, а затем вновь показался с окровавленным копьем.</p>
                <p>В тот самый момент Юлиан Отступник был пронзен на Персидской войне копьем неизвестного воина, тотчас ставшего невидимым. Окаянный Юлиан, умирая, воскликнул: «Ты победил, Галилеянин!»</p>
            </section>
            <section>
                <title>
                    <p>
                        <style>В то́йже день Свята́го му́ченика Мерку́рия Смоле́нскаго, но́ваго чудотво́рца</style>
                    </p>
                </title>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>Стихосло́вим</style> Блаже́н муж:</p>
                <p>
                    <style>На</style> Го́споди, воззва́х: 
                    <style>стихи́ры, глас 4:</style></p>
                <p>Друга́го тя пое́м, иму́щаго поборе́ние по Ду́ху,/ Христо́в Мерку́рие,/ я́ко непобеди́маго во́ина,/ вне́гда бо по повеле́нию, уго́дниче, Госпожи́ и Богоро́дицы/ изше́л еси́ на сре́тение пога́ных сил/ и исполи́на с сы́ном кре́пкаго/ победи́л еси́ посо́бием Богоро́дицы./ Подо́бие имы́й, я́коже святы́й му́ченик Не́стор,/ я́рость прекроти́в злосвире́паго мучи́теля,/ Ли́я богобо́рца победи́ Христо́вым и́менем и си́лою./ Или́ тезоимени́тому ти свято́му му́ченику Мерку́рию,/ я́коже во Александри́и он, победи́в,/ прободе́ в се́рдце мучи́теля и законопресту́пника,/ ревну́я по благоче́стии./ Ты же тех подража́я,/ сопроти́вных и пога́ных иноплеме́нник си́лу пресе́кл еси́,/ я́ко во́ин добр и неко́сен;/ и соверши́л еси́ свое́ подвиза́ние кре́пце,/ по благове́рии святы́я це́ркве Госпожи́ и Богоро́дицы/ со все́ми уго́дники Христа́ Бо́га,/ и венча́ся верх твой, свя́те и великому́чениче.</p>
                <p>Я́коже от А́нгела или́ с Небесе́ зна́мение прие́млеши,/ к тебе́ бо по́слан быва́ет/ слуга́ це́ркве вели́цей Госпожи́ и Богоро́дицы,/ возвеща́я и вели́ тебе́ изы́ти на сре́тение сил пога́ных иноплеме́нник./ Гла́су же, к тебе́ свы́ше соше́дшу:/ ра́бе Мой и уго́дниче Мерку́рие,/ воста́в, препоя́шися по́ясом во́инства,/ изы́ди ско́ро с вели́кою де́рзостию сопроти́вных побежда́я,/ с тобо́ю есмь побора́ющи по благове́рии./ Не хощу́ бо,— рече́,— зре́ти Мое́й плене́не бы́ти це́ркви от пога́ных,/ умоли́х бо Сы́на Моего́,/ да пода́ст ти о сем дерзнове́нии твое́м вене́ц небе́сный/ от животво́рныя десни́цы Его́.</p>
                <p>От ца́рска коле́на во́ин изы́де,/ и посла́ся непобеди́мый воево́да на́шему гра́ду,/ вели́ко поможе́ние от Госпожи́ на́шея Богоро́дицы,/ во́инствуя бо, не земно́му царю́ угожда́я,/ но свы́ше повеле́ние прие́мля,/ Богому́дре и блаже́нный страда́льче Мерку́рие,/ жела́нием и ре́вностию побора́я по благове́рии,/ му́ченически стражда́ и проти́вных полки́ побежда́я пога́ных<a type="note" xlink:href="#note209">209</a>
                    иноплеме́нник,/ и сам ну́ждною сме́ртию коне́ц житию́ восприи́меши,/ и ко Христу́ Бо́гу на Не́бо востече́ши,/ и, ра́вными тебе́ святы́ми му́ченики ли́ку сочта́вся,/ возме́здие прии́меши./ Те́мже и ны́не мы, многогре́шнии, мо́лим тя, свя́те,/ име́я дерзнове́ние,/ помоли́ся о гра́де на́шем, невоева́ну пребы́ти ему́,/ и душа́м на́шим дарова́ти ве́лию ми́лость.</p>
                <p>
                    <style>Сла́ва, глас 2:</style>
                </p>
                <p>Прииди́те, благове́рнии лю́дие,/ прииди́те, со́нмище празднолюбе́зных,/ песнь воскли́кнем/ и рука́ми воспле́щим к 3асту́пнице на́шей и Госпоже́, и Богоро́дице,/ сы́нове гра́да Смоле́нска,/ ра́достию покрыва́ющеся,/ я́ко посла́ся от Нея́ непобеди́мь во́ин гра́ду на́шему,/ уго́дник Сея́, сый Мерку́рий,/ мно́го побора́я по нам,/ пога́ных побежда́ет/ и забра́ло быва́ет тве́рдо/ от всех ра́тей, находя́щих гра́ду на́шему./ Сте́кшеся, гра́ждане вси, в храм святы́й Госпожи́ и Богоро́дицы/ и приступи́вше, объи́мем, лобза́юще се́рдцем же и усты́,/ гроб свята́го Мерку́рия/ и похвала́ми пое́м его́:/ ра́дуйся, вопию́ще, худо́жества победи́вый злове́рных ва́рвар,/ и свире́пое их мучи́тельство обличи́вый,/ и ве́лие дерзнове́ние от Христа́ Бо́га прии́мый./ И ны́не, свя́те, мо́лим тя:/ не забу́ди твоего́ гра́да и люде́й, живу́щих в нем,/ иде́же есть гроб с блаже́нным те́лом твои́м,/ моли́ся побе́ду да́ти гра́ду на́шему,/ и душа́м на́шим проще́ние мно́гих грехо́в,/ и ве́лию ми́лость.</p>
                <p>
                    <style>И ны́не, Богоро́дичен:</style> Пре́йде сень зако́нная: 
                    <style>
                        Вход. Проки́мен дне. Чте́ния 3, му́ченическая 
                        <emphasis>(</emphasis></style>
                    <emphasis>
                        <style>зри Мине́ю ноября́ 22-й день</style>
                    </emphasis>
                    <emphasis>
                        <style>).</style>
                    </emphasis>
                    <emphasis>
                    </emphasis>
                </p>
                <p>
                    <emphasis/>
                </p>
                <p>
                    <style>На стихо́вне стихи́ры, глас 4.</style>
                </p>
                <p>
                    <style>Подо́бен:</style> Я́ко до́бля:</p>
                <p>Многообра́зными муче́нии/ лю́тый мучи́тель ка́знем злым преда́в казни́ти/ многострада́льное и долготерпели́вое те́ло твое́,/ Богомы́сленне Мерку́рие,/ не отве́рглся еси́ Христа́, ни куми́ром поже́рл еси́,/ но терпе́л еси́, я́ко ино́му стра́ждущу,/ ожида́я бу́дущаго возда́ния/ и безсме́ртнаго Богосло́вия.</p>
                <p>
                    <style>Стих:</style> Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.</p>
                <p>Воздви́жемь и стру́жемь,/ и ка́мением посыпа́емь, и желе́зом урани́емь,/ и мече́м скончава́емь,/ непрекло́нен пребы́л еси́,/ на Ка́мени У́мнем ду́шу твою́ водрузи́в./ И сего́ ра́ди А́нгельским лико́м сочета́лся еси́,/ све́та невече́рняго сподобля́емь.</p>
                <p>
                    <style>Стих:</style> Насажде́ни в дому́ Госпо́дни,/ во дво́рех Бо́га на́шего процвету́т.</p>
                <p>Исцеле́ние дарова́ний жела́ющим/ источа́ют, сла́вне, твои́ мо́щи,/ и потопля́ют страсте́й неду́ги, Мерку́рие,/ и разоря́ют лука́вых де́монов толпы́,/ напая́ют же ве́рных сердца́,/ прозяба́ющая доброде́телей плоды́ Боже́ственныя/ и благоче́стия разуме́ние.</p>
                <p>
                    <style>Сла́ва, глас 2:</style>
                </p>
                <p>Житие́м до́брым и чистото́ю, свя́те,/ угожда́я Христу́ Бо́гу и Того́ ро́ждшей Богома́тери,/ к суди́щем безбо́жных иноплеме́нник постиза́еши,/ повеле́нием да́же подо́бне исходя́й на противоборю́щия,/ целому́дрие проти́ву злове́рне целу́ющаго, Мерку́рие;/ ту побе́ду носи́, подвиза́ешися,/ и чу́до вели́ко о себе́ сотворя́я,/ ра́тника с вели́кими си́лами победи́в Христо́вою си́лою,/ и сам ту, вне пред гра́дом, блаже́нне, коне́ц восприя́л еси́,/ и сим чудесе́м град удивля́еши:/ отсе́ченную бо твою́ святу́ю главу́ от иноплеме́нника судо́м Бо́жиим,/ сам, я́ко жив, по сме́рти с те́лом во град внесл еси́/ и ны́не побе́ды вене́ц име́еши./ Те́мже и мы, подвиза́ющеся, мо́лим тя,/ обстоя́ще, свя́те, гроб твой,/ да прише́д, побо́реши на град твой/ и лю́ди держа́вы Госпожи́ и Богоро́дицы, зле ра́тующия,/ от Христа́ Бо́га проси́ нам ми́ра и ве́лия ми́лости.</p>
                <p>
                    <style>Тропа́рь</style>
                    <style>Мерку́рию, глас 2:</style>
                </p>
                <p>Возсия́в, я́ко звезда́ многосве́тлая,/ в собо́рней це́ркви пред пречи́стым и чудотво́рным о́бразом Пречи́стей Богоро́дицы,/ за Ню́же и за град Смоле́нск пострада́,/ многоко́зненнаго и богоме́рзкаго царя́ Баты́я устраши́,/ и си́льнаго исполи́на победи́, и лю́ди удиви́,/ ду́шу свою́, многострада́льне Мерку́рие, за благоче́стие положи́,/ я́ко Заха́риина и А́велева я́сно вопие́т твоя́ кровь ко Го́споду./ И ны́не моли́ся за ду́ши на́ша.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-й кафи́зме седа́лен, глас 1.</style>
                </p>
                <p>
                    <style>Подо́бен:</style> Лик А́нгельский:</p>
                <p>Во́инство на земли́ возненави́дев, му́чениче,/ на Небесе́х возжеле́л еси́ сла́ву/ и боле́зни претерпе́л еси́ и ну́ждную смерть./ Те́мже <style>Днесь</style> всесвяту́ю твою́ па́мять пра́зднуем,/ Христу́ принося́ще хвалу́, преблаже́нне Мерку́рие.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ма́терь Тя Бо́жию и Де́ву мо́лим вси вои́стинну,/ в щедро́ты Твоя́ вопие́м, любо́вию прибега́юще к Твое́й бла́гости,/ Тя бо и́мамы, гре́шнии, засту́пницу/ и Тебе́ стяжа́хом в напа́стех спасе́ние, еди́ну Пречи́стую.</p>
                <p>
                    <style>По 2-й кафи́зме седа́лен, глас 4.</style>
                </p>
                <p>
                    <style>Подо́бен:</style> Яви́лся еси́ <style>Днесь</style>:</p>
                <p>Тече́ние соверши́в и́стинно,/ и мучи́телей всю кре́пость победи́л еси́,/ прии́м вене́ц от руки́ Вседержи́теля, Мерку́рие всече́стне,/ и показа́лся еси́ А́нгелом соприча́стник.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Сло́во О́тчее, Христа́ Бо́га на́шего, из Тебе́ вопло́щшееся, разуме́хом, Богоро́дице Де́во,/ еди́на чи́стая и благослове́нная./ Те́мже всегда́ прославля́ем Тя, велича́юще.</p>
                <p>
                    <style>По полиеле́и седа́лен, глас 4:</style>
                </p>
                <p>Во́ина Христо́ва непобеди́маго,/ победи́теля на враги́ до́бляго, в вели́ких чудесе́х возсия́вшаго/ при́сно вси восхва́лим ве́рою Мерку́рия страстоте́рпца,/ то́чит бо цельбы́ прири́щущим ве́рою,/ и утоля́ет стра́сти лю́тыя, и су́щия в ско́рбех челове́ки заступа́ет.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Стена́ непобеди́мая нам, христиа́ном, еси́, Богоро́дице Де́во,/ к Тебе́ бо прибега́юще, невреди́ми пребыва́ем,/ и па́ки согреша́юще, има́мы Тя моли́твенницу./ Тем, благодаря́ще, вопие́м Ти:/ ра́дуйся, обра́дованная, Госпо́дь с Тобо́ю.</p>
                <p>
                    <style>Та́же степе́нна, 1-й антифо́н, 4-го гла́са. Проки́мен: </style>Пра́ведник, я́ко фи́никс, процвете́т: 
                    <style>Стих:</style> 
                    Насажде́ни в до́му Госпо́дни: Вся́кое дыха́ние: 
                    <style>Ева́нгелие от Луки́, зача́ло 106.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p><style>Днесь</style> вселе́нная вся, страстоте́рпца луча́ми просвеща́ема,/ и Бо́жия Це́рковь, цве́ты украша́ема,/ му́чениче Мерку́рие, вопие́т ти:/ уго́дниче Христо́в и засту́пниче те́плый,/ не преста́й моля́ся за рабы́ твоя́.</p>
                <p>
                    <style>Кано́н пра́здника со ирмосо́м на 6 и свята́го на 8. Глас 8. </style>Велехва́льно пое́м во́ина тве́рда, свята́го до́бляго Мерку́рия.</p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Посе́ченый несеко́маго пресече́,/ и ви́де со́лнце зе́млю, ю́же не ви́де,/ лю́таго врага́ вода́ потопи́,/ и непроходи́мое про́йде Изра́иль./ Песнь же воспева́шеся:/ Го́сподеви пои́м, сла́вно бо просла́вися.</emphasis>
                    <emphasis/>
                </p>
                <p>От вы́шних повеле́ний, свя́те, во́инствуеши,/ с вы́шними ли́ки предстои́ши благи́х исто́чнику/ и ра́дости Боже́ственнаго наслажде́ния, приснопа́мятне, наслажда́ешися,/ сохраня́й тве́рде град, в не́мже соверша́ют, сла́вне, па́мять твою́,/ Го́сподеви пою́ще:/ сла́вно бо просла́вися.</p>
                <p>По́двиг твой ре́вности свиде́тельствова, му́дре,/ си́лою укрепля́емь Христо́вою,/ и проти́в ра́тник исхо́диши, и, ра́дуяся, претерпе́л еси́ главы́ твоея́ отсече́ние,/ и вопия́ше сла́вно повеле́нием ея́.</p>
                <p>Страж гра́ду яви́лся еси́, и мучи́теля я́ве укроти́л еси́,/ и боле́зненное от них виде́ние, веселя́ся, претерпе́л еси́, Мерку́рие,/ вопия́ и моля́ся к посла́вшей тя:/ Го́сподеви пои́м, сла́вно бо просла́вися.</p>
                <p>
                    <style>Богоро́дичен:</style> Я́коже и в Кесари́и равноименова́нное тебе́ прие́млеши су́ще зва́ние,/ та́кожде и зде изво́ли благочести́вая Цари́ца,/ посыла́ет тя, Мерку́рие, Богоро́дица, му́чениче./ К Той помоли́ся о мне, окая́ннем,/ ми́лостива обрести́ на стра́шнем суде́ Сы́на Ея́.</p>
                <p>
                    <style>Катава́сия:</style>
                    <emphasis>Христо́с ражда́ется:</emphasis>
                </p>
                <p>
                    <emphasis/>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Утвержде́й в нача́ле Небеса́ ра́зумом/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́, еди́не Человеколю́бче.</emphasis>
                    <emphasis/>
                </p>
                <p>От младе́нства вво́инился еси́ Христу́,/ род и бога́тство оте́чества оста́вль,/ и весь разжига́емь Боже́ственною любо́вию,/ и от Того́ ро́ждшия, сла́вне, страж гра́ду Ея́ посла́лся еси́.</p>
                <p>Воспое́м Го́спода и с ро́ждшею Его́ Богома́терию,/ пода́вшаго стра́жа тверда́ гра́ду на́шему,/ во́ина до́бляго Мерку́рия и чуде́с испо́лненнаго.</p>
                <p>Десни́цею укрепля́емь Влады́чнею,/ вра́жие па́губное наше́ствие победи́л еси́, я́ко добр страда́лец, Богому́дре,/ за храм Богоро́дицы и за благове́рие.</p>
                <p>
                    <style>Богоро́дичен:</style> О Го́спода моего́ Ма́ти!/ Ты наде́жда отча́янных и помо́щница всем гре́шником!/ Не пре́зри, ми́лостивая Цари́це, мене́, окая́ннаго/ лю́те и пребезме́рно согреши́вшаго, па́че челове́ческаго естества́.</p>
                <p>
                    <style>Ин конда́к, глас 8:</style>
                </p>
                <p>Чистото́ю душе́вною ку́пно и теле́сною/ и серде́чною к Бо́гу любо́вию и непреста́нною моли́твою/ ри́мское бога́тство оста́вль/ и прия́т бога́тство от Го́спода — вене́ц,/ прие́м в ру́це копие́, кре́пко злове́рнаго царя́ Баты́я ужаси́,/ и самохва́льнаго исполи́на победи́,/ и вси вну́цы агаря́нския прожену́в, страстоте́рпче Мерку́рие,/ моли́ Христа́ Бо́га спасти́ся душа́м на́шим.</p>
                <p>
                    <style>Седа́лен Мерку́рия, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Ри́млянин ро́дом сый,/ но ве́рою благове́рною огражде́н, а не полуве́рием боля́й,/ но уго́дник Бо́гу бысть и Того́ ро́ждшей./ Льсти́ваго ра́тника посрами́, исполи́на с сы́ном порази́,/ и вене́чник Христо́в яви́ся, и сла́вы ра́достныя причасти́ся./ Сего́ ра́ди свяще́нную его па́мять пра́зднуем ны́не.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Дании́л Тя го́ру ве́лию нарече́, ин жезл и катапета́сму,/ Иезеки́иль же дверь, е́юже про́йде Христо́с Бог, Богоро́дице,/ не пре́зри, ми́лостивая, но приими́ мои́х скве́рных окая́нных усте́н моле́ние/ и ту́не покажи́, Госпоже́, Твою́ ми́лость на мне, многогре́шнем.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди, слух Твой и убоя́хся,/ я́ко неизрече́нным сове́том/ Бог сый присносу́щный/ от Де́вы проше́л еси́, вопло́щся;/ сла́ва снизхожде́нию Твоему́,/ Христе́, сла́ва си́ле Твое́й.</emphasis>
                    <emphasis/>
                </p>
                <p>Я́коже и во свое́м оте́честве присво́ился еси́ любе́зне Зижди́телю,/ и све́тлый вене́ц от Него́ восприя́л еси́,/ и во́инствовал еси́ по благове́рии, я́ко непобеди́мь, свя́те Мерку́рие,/ помоли́ся, от Него́же получи́л еси́ дерзнове́ние, о мне, окая́ннем,/ да получу́ ми́лость.</p>
                <p>Истка́ себе́ порфи́ру благоче́стия па́че оте́ц свои́х,/ в ню́же обо́лкся, и во́ин кре́пок показа́ся,/ и ме́ртвости совлече́ ри́зу неве́рия, и поя́ше:/ сла́ва си́ле Твое́й, Го́споди.</p>
                <p>Да́же до кро́ве став, подвиза́лся еси́,/ побежда́я проти́вныя ра́тники,/ победоно́сец показа́лся еси́ и вы́шния сла́вы сподо́бився, Мерку́рие.</p>
                <p>
                    <style>Богоро́дичен:</style> Я́коже дождь на руно́ сни́де,/ та́коже без щу́ка<a type="note" xlink:href="#note210">210</a>
                    в Твою́ пречи́стую утро́бу/ Сло́во спаси́тельное сни́де, Присноде́во,/ Ты же, Богоро́дице, я́ко ту́ча, изсуши́ мно́гих мои́х зол бре́мя.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
                    <emphasis/>
                </p>
                <p>Распросте́р ру́це протя́г злый ва́рварин,/ хотя́ внеза́пу наити́ на град и храм Богоро́дицы,/ ты же, неосла́бно просте́р твои́ со ору́жием святы́я ру́ки, изше́л еси́,/ и победи́л еси́ проти́вника, и отту́ду венча́лся еси́.</p>
                <p>И́же со́лнцу и огню́ служа́, прии́де,/ ты́ же, свя́те, Христу́ и Того́ Ма́тери служа́, изше́л еси́,/ и того́ си́лу пресе́кл еси́, и град свободи́л еси́,/ и сам от Христа́ просла́вился еси́.</p>
                <p>Прича́стник страсте́й Влады́чних яви́ся Мерку́рий,/ и сла́вы Того́ прио́бщник быв,/ и Того́ Боже́ственную све́тлость насле́дова.</p>
                <p>
                    <style>Богоро́дичен:</style> Умертви́, о Де́во, живу́щий во мне грех,/ Жизнь ро́ждшая и Умертви́вшаго смерть.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду/ и Тому́ возвещу́ печа́ли мо́я,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
                    <emphasis/>
                </p>
                <p>Вжиля́ше тя присносу́щное от высоты́, Мерку́рие, зва́ние всеви́дящее,/ и слуга́ церко́вный, му́дре, уве́ри тя, я́коже А́нгел,/ повелева́ше ти дерза́ти и ника́коже устраши́тися ва́рварска наше́ствия.</p>
                <p>Умерщвле́н бысть змий вселука́вый, и не сбы́стся злохи́трие его́,/ но нога́ми попра́ся кра́сными до́бляго во́ина и ору́жника Христо́ва Мерку́рия,/ вшед бо, победи́ пога́нина.</p>
                <p>Всесоверше́нно Влады́це прине́сл еси́ серде́чное изволе́ние, му́чениче,/ и того́ ра́ди изше́л еси́ проти́во ра́ти пога́нских сил,/ и победи́тель ве́лий показа́лся еси́,/ и ны́не на Небеси́ предстои́ши, Мерку́рие.</p>
                <p>
                    <style>Богоро́дичен:</style> Зача́тие неизрече́нно, рождество́ неизглаго́ланно, Отрокови́це,/ я́ко Бо́га ражда́еши пло́тию./ Уми́лостивися о мне окая́ннем,/ да улучу́ и аз, лише́нный, заступле́ние Твое́.</p>
                <p>
                    <style>Конда́к, глас 4:</style>
                </p>
                <p>Яви́ся во бране́х непобеди́мь во́ин,/ от ри́млян ро́дом,/ сыновство́ име́ гра́да Смоле́нска,/ я́ко бо сих ра́ди нарече́ся,/ я́ко от Богоро́дицы страж кре́пок посла́ся гра́ду,/ пе́сньми Мерку́рия ублажи́м,/ пра́зднующе ве́село па́мять его́,/ я́ко да изба́вит град наш от беды́ ра́тник.</p>
                <p>
                    <style>И́кос:</style>
                </p>
                <p>Горды́ню низложи́в льсти́ваго мучи́теля,/ на Правосла́вие вознося́щагося нечести́ваго,/ и до конца́ сего́ лю́таго зми́я главу́ отсе́кл еси́,/ свя́те Мерку́рие,/ и пу́ста его́ сотво́рь,/ и па́мять его́ с шу́мом бысть:/ ты бо исхо́диши на предгра́дие еди́н/ бра́тися с ты́сящами безбо́жных ва́рвар./ Я́ко бо от высоты́ име́я повеле́ние,/ наде́жду и упова́ние от Самы́я Госпожи́ и Богоро́дицы,/ заступа́ющия и помога́ющия тебе́./ Тоя́ же посо́бием непобеди́мым/ и ра́тника злоко́зненнаго кре́пко удави́л еси́,/ и мно́жество сил его́ победи́л еси́,/ и сама́го мучи́теля посрами́л еси́./ Те́мже, кре́пкий Христо́в во́ине, зове́м ти ра́достно/ и ве́село пра́зднуем па́мять твою́:/ я́ко да изба́виши град наш от беды́ ра́тник.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
                    <emphasis/>
                </p>
                <p>Све́том вы́шняго сия́ния озаря́емь, до́блий<a type="note" xlink:href="#note211">211</a>
                    во́ине,/ воспева́ющия ны́не па́мять твою́ просвети́, пою́щия:/ благослове́н Бог оте́ц на́ших.</p>
                <p>Воспева́л еси́ всех Благоде́теля, распаля́яся,/ и, изше́д на побежде́ние ра́тников,/ огня́ ре́вностию, блаже́нне, жего́мь, и поя́:/ благослове́н еси́, Го́споди Бо́же оте́ц на́ших.</p>
                <p>В кро́ви проти́ву стал еси́ беззако́нных ополче́ния, свя́те,/ ка́мению и огню́ кла́няющихся./ Ты же, к ка́мени — Христу́ вопия́, сих победи́л еси́, поя́:/ благослове́н еси́, Го́споди Бо́же оте́ц на́ших.</p>
                <p>Зе́млю обагри́в, блаже́нне Мерку́рие, кро́вию твое́ю,/ Влады́ки Человеколю́бца жела́я о́бщник Того́ бы́ти, поя́:/ благослове́н еси́, Го́споди Бо́же оте́ц на́ших.</p>
                <p>
                    <style>Богоро́дичен:</style> Чи́ни А́нгельстии удивля́ются та́инства Твоего́ глубине́, Богоро́дице,/ Бог бо, из Тебе́ воплоще́н, яви́ся, Его́же похва́лим:/ Бо́же, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Седмери́цею пещь/ халде́йский</emphasis>
                    <emphasis>мучи́тель/ Богочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся́ ве́ки.</emphasis>
                </p>
                <p>Благоче́стно и му́дренно по́двиг твой, сла́вне, соверши́л еси́/ и доблему́дренно враги́ твоя́ победи́л еси́,/ я́ко бо дарова́ся тебе́, свя́тче, побе́да Небе́сная./ Те́мже воспе́л еси́:/ свяще́нницы, воспо́йте, лю́дие, превозноси́те Го́спода во ве́ки.</p>
                <p>Сконча́вся, свя́те, от исполи́на, Мерку́рие,/ мече́м бо отсече́ главу́ твою́, и отту́ду получи́л еси́ жела́емаго тобо́ю венца́/ и зе́млю кро́вию от твои́х уде́с истече́нием напои́л еси́, поя́:/ свяще́нницы, воспо́йте, лю́дие, превозноси́те Го́спода во ве́ки.</p>
                <p>
                    <style>Богоро́дичен:</style> Я́ко на́шего существа́ поновле́ние, Пречи́стая,/ вси вино́вну, ве́рнии, пое́м Тя:/ Бо́га бо па́че сло́ва родила́ еси́, еди́на па́че земноро́дных./ Твои́м благоутро́бием и нас озари́, пою́щих Тя.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бысть простра́ннейшее Небе́с./ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
                    <emphasis/>
                </p>
                <p>Гно́еве му́ченчестии благово́ние ны́не испуща́ют благода́тное,/ смра́дныя на́ша стра́сти исцелева́ют,/ источа́ют бо святы́я их мо́щи целе́бныя во́ды/ и напоя́ют ду́ши пою́щих тех чудодея́ние.</p>
                <p>Я́ко вели́ка столпа́ и тве́рдо забра́ло дарова́ тя Христо́с, Мерку́рие, гра́ду сему́,/ иде́же ны́не то́чиши чуде́с струю́/ и помога́еши побе́дою на пога́ныя.</p>
                <p>Спомо́щника име́яху вси гра́ждане, страстоте́рпче Христо́в до́блественный,/ копие́ и щит твой вы́ну вели́кое посо́бие иму́ще,/ тя велича́ют, Христа́ Бо́га сла́вяще, венча́вшаго тя.</p>
                <p>
                    <style>Богоро́дичен:</style> Просвети́, две́ре Све́та, омраче́нную ду́шу мою́ страстьми́/ и лука́выми по́мыслы очерне́вшую и бе́дствующую,/ и изба́ви искуше́ний, и бед, и скорбе́й,/ да сла́влю Тя, упова́ние ве́рных и утвержде́ние.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Жениху́ свещу́ соблю́л еси́,/ жестоку́ стезю́ ше́ствовал еси́,/ в Боже́ственныя стези́ вшед,/ и к простра́нству ра́йскому чи́стою пло́тию дости́гл еси́,/ и све́тло от Святы́я Тро́ицы венча́лся еси́;/ чту́щия тя помяни́, свя́те Мерку́рие.</p>
                <p>
                    <style>Богоро́дичен:</style> Я́ко засту́пницу нера́тну,/ предгра́дие вои́стинну предлага́ю покро́в Твой, Богоро́дице Де́во,/ хода́таицу же к Бо́гу,/ изба́витися ми, Влады́чице, му́ки ве́чныя/ и жи́зни нетле́нныя Тобо́ю причасти́тися, Небе́снаго Ца́рствия.</p>
                <p>
                    <style>На хвали́тех стихи́ры на 4, глас 4, пи́саны ве́чера, на </style>Го́споди, воззва́х: 
                    <style>Сла́ва, глас то́йже:</style></p>
                <p>Столпа́ тверде́йшаго/ и забра́ло тве́рдо гра́да на́шего воспое́м,/ и желе́зная вра́та су́ща,/ и посо́бие кре́пко иму́ща со ору́жием свята́го Мерку́рия./ Те́мже, к нему́ моля́щеся, возопии́м:/ свя́тче, не забу́ди нас, предстоя́щих гро́бу твоему́,/ но моли́ся к Человеколю́бцу Бо́гу/ спасти́ ду́ши на́ша.</p>
                <p>И ны́не, Богоро́дичен.</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <style>На Литурги́и слу́жба му́ченическая.</style>
                </p>
                <p>
                    <strong>
                        <style>Святой мученик Меркурий Смоленский. </style>
                    </strong>Величайшее бедствие постигло Русскую землю в начале XIII века — нашествие татаро-монгольских орд. Жестокие враги не щадили беззащитных жителей, грабили и разрушали храмы, монастыри, города и селения. Тысячи русских людей пали в битвах, защищая свое Отечество, многие захвачены в плен и отведены в неволю. Шел 1239 год.</p>
                <p>В то время в Смоленске жил святой воин Меркурий, которому Промыслом Божиим суждено было стать защитником города. Святой Меркурий родился в пределах Римской земли в княжеской семье. Родители воспитали сына в Православной вере. По особому избранию Божией Матери он в молодости прибыл в древний русский город Смоленск. Однажды, еще во время его жизни на родине, явилась Пресвятая Богородица и сообщила юноше о Ее особом покровительстве над Русской землей. «Меркурий, избранник Мой! Иди в Мой город, Русь ждет тебя. Там тебя ожидает слава нетленная и венец мученический. Я Сама буду твоей Путеводительницей».</p>
                <p>Святой Меркурий навсегда оставил свое родное отечество и приплыл в Русскую землю, где в древнем Смоленске поступил на воинскую службу в княжескую дружину. Святой Меркурий отличался физической силой, мужеством и высоким ростом. Велик был он и духом. Воспитанный с детских лет в глубокой вере и благочестии, на своей новой родине он по-прежнему хранил целомудрие и много времени молитвенно предстоял пред святыней Смоленска — иконой Пресвятой Богородицы Одигитрии.</p>
                <p>За свое благочестие и кротость святой Меркурий снискал особенную любовь жителей Смоленска.</p>
                <p>Когда страшная весть о приближении татарской орды облетела город, все жители по тревожному удару колокола собрались на вечевой площади у собора. Гонец, задыхаясь, сообщил печальную весть, что передовой вражеский отряд расположился в 25 верстах от Смоленска, в Долгомостье. Предводитель татарского отряда, богатырь огромного роста, похваляясь своей гигантской силой, вызывает на поединок лучшего смоленского витязя, чтобы в единоборстве решить участь города и Смоленского княжества.</p>
                <p>Молча стояли воины-дружинники, им была хорошо известна неукротимая жестокость татар, и мысль о том, что наутро ожидает родной город, заставляла содрогаться даже самое стойкое сердце.</p>
                <p>Успенский соборный храм был переполнен, все жители города, от младенца до старца, собрались у чудотворного образа Божией Матери Одигитрии, со слезами и теплой верой они обращались к Заступнице о помиловании. Вместе с народом святой Меркурий скорбел и болезновал душой и, всё более и более проникаясь любовью к ближним, он исполнился решимости пострадать за них: положить душу за Святую Церковь.</p>
                <p>В ту тревожную ночь соборный пономарь Георгий тихо молился перед образом Одигитрии, испрашивая избавления города от врагов. Вдруг он услышал голос от иконы: «Иди к рабу Моему Меркурию, на Подолье». Пресвятая Богородица также указала пономарю, где живет Меркурий, и поторопила: «Иди скорее и тихо скажи ему: Меркурий, тебя зовет Владычица». Георгий удивился голосу от иконы, но тотчас же поспешил исполнить приказание.</p>
                <p>Святой Меркурий в этот ночной час, не снимая воинских доспехов, стоял на молитве. И ему также было извещено о воле Пресвятой Владычицы, поэтому воин Христов без промедления отправился к собору. Упав перед чудотворной иконой, он стал просить о помощи и заступлении города, и был голос от святой иконы: «Раб Мой Меркурий, Я посылаю тебя, чтобы ты отразил врагов от града сего и защитил этот храм. Для этого Я призвала тебя сюда из страны Римской. Я не оставлю этого города, по молитвам Моим он не будет предан в руки врагов. Немедленно ступай навстречу врагам. Я не оставлю тебя. Не бойся, ты победишь врагов и сам получишь от Господа венец победы и вечного блаженства».</p>
                <p>Величайшей радости исполнился святой Меркурий, когда получил благословение Царицы Небесной, и немедленно поспешил к Долгомостью. Обнажив меч, он воскликнул: «Пресвятая Богородица, помоги мне»,— и устремился на татарское полчище. Гордый и надменный исполин, уповавший на свою страшную силу, первым пал от удара меча святого воина. Множество врагов сокрушил святой Меркурий, а оставшиеся в живых в ужасе разбежались, ибо внезапно увидели лучезарную Жену и молниеносных мужей, поражавших татарское войско.</p>
                <p>В это время сын убитого татарского исполина, желая отомстить русскому воину за смерть отца, сзади напал на святого Меркурия и нанес ему смертельный удар. Но внезапно непонятный ужас охватил врагов и, бросая оружие, они бежали от города, гонимые неведомой силой из пределов Смоленской земли.</p>
                <p>На рассвете жители Смоленска, готовившиеся к сражению с неприятелем, увидели, что поле усеяно трупами врагов, и поняли, что сохранены заступлением Богородицы.</p>
                <p>С благоговением они перенесли честно́е тело святого заступника в город и погребли у левого клироса соборного Успенского храма.</p>
                <p>Вскоре святой мученик Меркурий в видении явился тому же пономарю Георгию и велел сказать жителям города, чтобы повесили над гробницей его оружие в знак постоянной помощи и заступничества от бед. До настоящего времени в Смоленском кафедральном соборе хранятся воинские сандалии святого Меркурия. Почитание Небесного покровителя города началось сразу после его доблестной мученической кончины в 1239 году. Память его Святая Церковь празднует 24 ноября, в день великомученика Меркурия, имя которого носил святой мученик Меркурий Смоленский.</p>
            </section>
        </section>
        <section>
            <title>
                <p>В 25-й день</p>
            </title>
            <section>
                <title>
                    <p>
                        <style>И́же во святы́х оте́ц на́ших и священному́ченик Кли́мента,</style> Па́пы Ри́мскаго, и Петра́ Александри́йскаго</p>
                </title>
                <p>
                    <style>В сей день отдае́тся пра́здник Введе́ния (Вхо́да) Пресвяты́я Богоро́дицы.</style>
                </p>
                <p>
                    <style>На </style>Го́споди, воззва́х: 
                    <style>стихи́ры</style>
                    <style>пра́здника, глас 1.</style></p>
                <p>
                    <style>Подо́бен:</style> О, ди́внаго чудесе́!</p>
                <p><style>Днесь</style>, ве́рнии, ликовству́им,/ во псалме́х и пе́снех Го́сподеви пою́ще/ и чту́ще Того́ свяще́нную сень,/ одушевле́нный киво́т,/ невмести́мое Сло́во вмести́вшую,/ приво́дится бо Го́сподеви,/ па́че естества́ пло́тию младе́нствующи,/ и святи́тель вели́кий Заха́рия/ прие́млет с весе́лием Сию́, я́ко Бо́жие жили́ще.</p>
                <p><style>Днесь</style> храм одушевле́нный святы́я сла́вы/ Христа́ Бо́га на́шего,/ еди́на в жена́х благослове́нная Чи́стая,/ приво́дится в храм зако́нный жи́ти во святы́х,/ и ра́дуются с Не́ю Иоаки́м и А́нна ду́хом,/ и де́вственнии ли́цы Го́сподеви пою́т,/ псало́мски воспева́юще и чту́ще Ма́терь Его́.</p>
                <p>Ты, проро́ков пропове́дание,/ апо́столов сла́ва, и му́чеников похвала́,/ и всех земноро́дных обновле́ние,/ Де́во Ма́ти Бо́жия,/ Тобо́ю бо Бо́гу примири́хомся./ Те́мже чтим Твое́ в храм Госпо́день вхожде́ние/ и со А́нгелом вси пе́сненно,/ ра́дуйся, Тебе́, Пречи́стая, вопие́м,/ Твои́ми моли́твами спаса́емии.</p>
                <p>
                    <style>И́ны стихи́ры свята́го Кли́мента, глас 2.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Розга́ лозы́ жи́зненныя быв,/ о́тче иера́рше,/ кра́сныя изне́сл еси́ гро́зды Ду́хом догма́тов, всему́дре,/ ка́плющия всегда́ спаси́тельное вино́ Боже́ственнаго позна́ния/ и веселя́щия всех благочести́вых сердца́,/ и́стинно тя чту́щих,/ Кли́менте Богоно́сне всеблаже́нне.</p>
                <p>Петра́ верхо́внаго учени́к, о́тче, быв,/ на ка́мени того́ созда́л еси́,/ я́ко ка́мень честны́й, тебе́ сама́го, всехва́льне,/ тве́рдостию слове́с твои́х/ все разврати́л еси́ зда́ние многобо́жное,/ хра́мы же воздви́гл еси́ Боже́ственныя в честь Тро́ицы,/ о Не́йже подвиза́лся еси́, блаже́нне,/ и муче́ния вене́ц прия́л еси́.</p>
                <p>Я́коже светода́тельное со́лнце,/ от за́падов возсия́л еси́, о́тче,/ просвеща́я зе́млю/ заре́ю догма́тов твои́х и ра́нами све́тло,/ пости́гл же еси́ страны́ восто́чныя, треблаже́нне,/ заше́л еси́, умерщвля́емь,/ и возсия́л еси́, Кли́менте, ко Христу́,/ и та́мо су́щими луча́ми бога́тно,/ непреста́нно по Боже́ственному причаще́нию просвеща́емь.</p>
                <p>
                    <style>Сла́ва, и ны́не, глас 8:</style>
                </p>
                <p>По рождестве́ Твое́м, Богоневе́сто Влады́чице,/ пришла́ еси́ в храм Госпо́день/ воспита́тися во свята́я святы́х,/ я́ко освяще́на,/ тогда́ и Гаврии́л по́слан бысть к Тебе́, всенепоро́чней,/ пи́щу Тебе́ принося́,/ Небе́сная вся удиви́шася,/ зря́ще Ду́ха Свята́го, в Тя все́льшася./ Те́мже, Пречи́стая и нескве́рная,/ я́же на Небеси́ и на земли́ сла́вима,/ Ма́ти Бо́жия, спаси́ род наш.</p>
                <p>
                    <style>На стихо́вне стихи́ры пра́здника, глас 5 
                        <emphasis>(</emphasis></style>
                    <emphasis>
                        <style>зри Мине́ю ноября́ 21-й день</style>
                    </emphasis>
                    <emphasis>
                        <style>).</style>
                    </emphasis>
                    <style>Стихо́вна свята́го Петра́, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Пресу́щныя Тро́ицы Единосу́щное преотмща́я, всеблаже́нне,/ я́ко Несозда́нныя Еди́ницы,/ А́рия низложи́л еси́,/ показа́в нам Сы́на неразде́льное,/ я́ко Того́жде су́ща Отцу́ и Ду́ху Божества́.</p>
                <p>
                    <style>Стих:</style> Свяще́нницы Твои́ облеку́тся пра́вдою,/ и преподо́бнии Твои́ возра́дуются.</p>
                <p>Гоня́щих преста́ уби́йственное стремле́ние,/ крове́й лия́ние ны́не в неявле́нное сконча́ся,/ обоя́ запеча́ташася, Пе́тре му́дре,/ свяще́нным твои́м свиде́тельством,/ я́ко отрочи́щу Моисе́еву ста тече́ние,/ камы́ком Сепфо́ры иногда́.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Па́стырски пожи́в, священному́чениче Христо́в,/ му́ченическия по́двиги показа́л еси́ до́блественно,/ еди́н чрез обоя́ вене́ц прие́м,/ обою́ду украша́емь,/ свяще́нством и боле́зньми страда́льческими,/ сего́ ра́ди моли́ спасти́ся нам.</p>
                <p>
                    <style>Сла́ва, глас 4. Самогла́сен:</style>
                </p>
                <p>Руко́ю Бо́жиею пома́зався во иере́я,/ верхо́внаго соиме́нне, и де́лы, соприча́стниче,/ слове́сныя о́вцы Ева́нгельскими препита́л еси́ зла́ками,/ я́ко мудр и и́стинен па́стырь,/ и Ма́рка прее́мник досто́йно показа́лся еси́,/ страстоте́рпческою кро́вию ве́ры тече́ние соверши́л еси́,/ о лю́дех предпоже́рся, и Христу́ сообразу́яся,/ моли́ся о душа́х на́ших.</p>
                <p>
                    <style>И ны́не, глас 6:</style>
                </p>
                <p><style>Днесь</style>, собо́ри ве́рных, соше́дшеся,/ духо́вне да торжеству́им/ и Богоотрокови́цу Де́ву и Богоро́дицу,/ в храм Госпо́день приводи́му,/ благоче́стно восхва́лим,/ предъи́збранную от всех родо́в,/ во оби́телище всех Царя́ Христа́ и Бо́га;/ де́вы, свещи́ нося́ще, предъиди́те,/ Присноде́вы чту́ще честно́е происхожде́ние,/ ма́тери, печа́ль всю отложи́вше,/ ра́достно спосле́дствуйте Ма́тери Бо́га быва́ющей/ и ра́дости ми́ра хода́таице./ Вси у́бо ра́достно, е́же ра́дуйся,/ со А́нгелом возопии́м Обра́дованней,/ при́сно моля́щейся о душа́х на́ших.</p>
                <p>
                    <style>Тропа́рь</style>
                    <style>Кли́мента и Петра́ о́бщий, глас 4:</style>
                </p>
                <p>Бо́же оте́ц на́ших,/ творя́й при́сно с на́ми по Твое́й кро́тости,/ не отста́ви ми́лость Твою́ от нас,/ но моли́твами их/ в ми́ре упра́ви живо́т наш.</p>
                <p>
                    <style>Тропа́рь</style>
                    <style>Кли́мента, глас 4:</style>
                </p>
                <p>И́же от Бо́га чудоде́йствы/ пресла́вно удивля́я вселе́нныя концы́ ми́ра,/ свяще́нный страда́льче,/ па́че естества́ мо́рю соста́вы вода́м содева́еши разделе́ние/ в честне́й па́мяти твое́й/ всегда́ притека́ющим усе́рдно в Богозда́нную ти це́рковь/ чуде́сным твои́м моще́м,/ и по всенаро́дном хожде́нии/ мо́ре во еди́но тече́ние чудоде́тельне твори́ши,/ Кли́менте преди́вный,/ моли́ Христа́ Бо́га спасти́ся душа́м на́шим.</p>
                <p>
                    <style>Тропа́рь Петра́, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>От вы́шняго суда́ Христо́ва предста́тельствова ста́ду,/ на па́житех благожи́зненных упа́сл еси́ всему́дрыми твои́ми догма́ты,/ отгна́в А́рия, я́ко во́лка некро́ткаго,/ вше́дшаго в них безбо́жными уче́нии./ Те́мже и ду́шу твою́ положи́л еси́ за них,/ па́стырь наре́клся еси́, я́ко рече́ Госпо́дь,/ иера́рше Пе́тре блаже́нне,/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не.</style>
                </p>
                <p>
                    <style>Тропа́рь пра́здника: </style><style>Днесь</style> благоволе́ния Бо́жия предображе́ние: 
                    <emphasis>
                        <style>(</style></emphasis>
                    <emphasis>
                        <style>зри Мине́ю ноября́ 21-й день</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style>Бог Госпо́дь: 
                    <style>Тропа́рь</style>
                    <style>пра́здника, два́жды. Сла́ва, святы́х: </style>
                    Бо́же оте́ц на́ших: 
                    <style>И ны́не, пра́здника.</style></p>
                <p>
                    <style>По 1-м стихосло́вии седа́лен, глас 1.</style>
                </p>
                <p>
                    <style>Подо́бен:</style> Лик А́нгельский:</p>
                <p>Пра́ведных плод Иоаки́ма и А́нны прино́сится Бо́гу во святи́лище свято́е,/ пло́тию младе́нствующи, Пита́тельница жи́зни на́шея,/ Ю́же благослови́ свяще́нный Заха́рия,/ Сию́ вси я́ко Ма́терь Бо́жию ве́рно да ублажи́м.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>По 2-м стихосло́вии седа́лен, глас 4.</style>
                </p>
                <p>
                    <style>Подо́бен:</style> Удиви́ся Ио́сиф:</p>
                <p>Пре́жде зача́тия, Чи́стая, освяти́лася еси́ Бо́гу/ и, ро́ждшися на земли́, дар принесла́ся еси́ ны́не Ему́,/ исполня́ющи оте́ческое обеща́ние:/ в Боже́ственнем же хра́ме, я́ко су́що Боже́ственный храм,/ от младе́нства чи́сте со свеща́ми све́тлыми отдана́ бы́вши,/ яви́лася еси́ прия́телище непристу́пнаго и Боже́ственнаго Све́та./ Вели́ко вои́стинну предше́ствие Твое́, еди́на Богоневе́сто и Присноде́во.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>Та́же кано́н пра́здника со ирмосо́м на 6 и святы́х о́ба кано́на на 8. Кано́н пра́здника, глас 1.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Песнь побе́дную пои́м вси Бо́гу,/ Сотво́ршему ди́вная чудеса́ мы́шцею высо́кою/ и спа́сшему Изра́иля, я́ко просла́вися.</emphasis>
                    <emphasis/>
                </p>
                <p>Стеце́мся <style>Днесь</style>, Богоро́дицу почита́юще пе́сньми,/ и торжеству́им духо́вный пра́здник,/ в храм бо Бо́гу дар прино́сится.</p>
                <p>Пе́сньми да воспои́м Богоро́дицы сла́вное предше́ствие,/ к хра́му бо <style>Днесь</style>, я́ко храм Бо́жий,/ прино́сится проро́чески дар многоце́нный.</p>
                <p>
                    <style>Тро́ичен:</style> Тро́ице единосу́щная, О́тче, и Сло́ве, и Ду́ше Святы́й,/ Тя ве́рно сла́вим я́ко Творца́ всех/ и Тебе́ вопие́м благоче́стно: спаси́ ны, Бо́же.</p>
                <p>От ба́гра крове́й Твои́х червлени́цею, Пречи́стая, оде́явся,/ проше́д, обнови́ Царь и Бог род весь челове́ческий/ благоутро́бием Свои́м.</p>
                <p>
                    <style>Ин кано́н свята́го Кли́мента. Творе́ние Феофа́ново. Глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
                    <emphasis/>
                </p>
                <p>От Петра́ Боже́ственнаго научи́вся, апо́столов верхо́внаго,/ и от него́ навы́к Боже́ственное зна́ние, о́тче,/ и́дольскую лесть обличи́л еси́.</p>
                <p>Ло́зу Богонасажде́ну на земли́,/ плоды́ доброде́тельныя уче́ний всеблагочести́вых Христо́с тя предлага́ет,/ и́стинно су́щий цвету́щ виногра́д.</p>
                <p>Во вся концы́ протече́/ вои́стинну Боже́ственных повеле́ний твое́ веща́ние, Кли́менте му́дре,/ и вся просвети́ Тро́ицу Богосло́вити во еди́нстве Божества́.</p>
                <p>
                    <style>Богоро́дичен:</style> Се прорече́ния проро́ческая о Тебе́ прия́ша коне́ц вои́стинну,/ Сло́во бо без се́мене заче́нши, Богороди́тельнице,/ пло́тию родила́ еси́.</p>
                <p>
                    <style>Ин кано́н свята́го Петра́, его́же краегране́сие: </style>Восхваля́ю трибога́таго Петра́. 
                    <style>Творе́ние Феофа́ново. Глас то́йже.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Пои́м Го́сподеви,/ прове́дшему лю́ди Своя́ сквозе́ Чермно́е мо́ре,/ я́ко Еди́н сла́вно просла́вися.</emphasis>
                    <emphasis/>
                </p>
                <p>Во светле́йших селе́ниих житие́ име́я,/ просвеще́ние ми пода́ждь/ моли́твами твои́ми, Пе́тре всеблаже́нне.</p>
                <p>Зна́нию науче́н и свяще́нством украша́емь,/ всебла́женне Пе́тре,/ Христу́ прине́слся еси́ кро́вию.</p>
                <p>У́тварь упещре́нная,/ я́коже многоце́нное возложе́ние, Христо́ве Це́ркви/ от Бо́га дарова́лся еси́, блаже́нне.</p>
                <p>
                    <style>Богоро́дичен:</style> Пречи́стая Богоро́дице,/ воплоще́нное, Присносу́щное и Пребоже́ственное Сло́во па́че естества́ ро́ждшую,/ пое́м Тя.</p>
                <p>
                    <style>Катава́сия:</style>
                    <emphasis>Христо́с ражда́ется:</emphasis>
                </p>
                <p>
                    <emphasis/>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Да утверди́тся се́рдце мое́ в во́ли Твое́й, Христе́ Бо́же,/ и́же над вода́ми Не́бо утвержде́й второ́е/ и основа́вый на вода́х зе́млю, Всеси́льне.</emphasis>
                    <emphasis/>
                </p>
                <p>Торжеству́им, празднолю́бцы, и сра́дуимся ду́хом,/ во святе́м пра́зднице учрежда́ющеся <style>Днесь</style> Дще́ре Царе́вы/ и Ма́тере Бо́га на́шего.</p>
                <p>Иоаки́ме, ра́дуйся <style>Днесь</style>, и весели́ся, А́нно, ду́хом,/ рожде́нную из вас Го́споду приводя́ще триле́тствующу,/ я́ко ю́ницу чи́сту, всенепоро́чную.</p>
                <p>
                    <style>Тро́ичен:</style> Свет Оте́ц, Свет Сын Его́, Свет Дух Уте́шительный,/ я́ко от Со́лнца бо Еди́наго Тро́ица, сия́ющи, Боже́ственно озаря́ет/ и соблюда́ет ду́ши на́ша.</p>
                <p>Тя проро́цы пропове́даша киво́т, Чи́стая, святы́ни,/ кади́льницу Злату́ю, и све́щник, и трапе́зу,/ и мы я́ко Боговмести́мую Ски́нию воспева́ем Тя.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Страх Твой, Го́споди,/ всади́ в сердца́ раб Твои́х,/ и бу́ди нам утвержде́ние,/ Тя во и́стине призыва́ющих.</emphasis>
                    <emphasis/>
                </p>
                <p>Бога́тно излия́ся Ду́ха благода́ть в твоя́ устна́, му́дре,/ е́юже вся просвети́л еси́ Боже́ственными твои́ми уче́нии/ и Христу́ приве́л еси́.</p>
                <p>Огне́м воздержа́ния ты попали́л еси́ страсте́й огнепа́льная стремле́ния/ и храм себе́ соверши́в/ Ду́ха Боже́ственнаго, доблему́дренне о́тче.</p>
                <p>На го́ру Боже́ственных доброде́телей возше́д/ и мра́ком покры́вся разу́мным,/ узре́л еси́ неизрече́нную в чи́стей души́ твое́й духо́вную зарю́.</p>
                <p>
                    <style>Богоро́дичен:</style> Неизрече́нно зачала́ еси́, Пречи́стая, Спа́са и Го́спода,/ изба́вльшаго нас от лю́тых,/ Тя во и́стине призыва́ющих.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Несть свят, я́ко Госпо́дь,/ и несть пра́веден, я́ко Бог наш,/ Его́же пое́т вся тварь:/ несть пра́веден, па́че Тебе́, Го́споди.</emphasis>
                    <emphasis/>
                </p>
                <p>Возше́л еси́, е́здя, я́ко на колесни́це,/ твое́ю кро́вию, прему́дре, к Небе́сным,/ иде́же предте́ча наш Христо́с вни́де, еди́н безгре́шный.</p>
                <p>Жизнь тле́нную оста́вил еси́/ и жизнь безсме́ртную обре́л еси́, блаже́нне,/ иде́же венцено́сец лику́еши, моля́ спасти́ся душа́м на́шим.</p>
                <p>Я́коже фи́никс процве́л еси́ благопло́днейший,/ я́ко ма́слина плодоро́дна яви́лася еси́, Богодохнове́нне, во дво́рех Госпо́дних,/ я́ко сми́рна и лива́н и я́ко ми́ро благово́ннейшее.</p>
                <p>
                    <style>Богоро́дичен:</style> Я́ко две́ри спаси́тельныя и рай кра́сный,/ Све́та присносу́щнаго о́блак,/ су́щу святу́ю Де́ву воспое́м вси, глаго́люще Ей: ра́дуйся.</p>
                <p>
                    <style>Конда́к Кли́мента и Петра́ о́бщий, глас 4.</style>
                </p>
                <p>
                    <style>Подо́бен:</style> Яви́лся еси́ <style>Днесь</style>:</p>
                <p>Це́ркве недви́жимии и Боже́ственнии пи́ргове<a type="note" xlink:href="#note212">212</a>,/ благоче́стия Боже́ственнии столпи́ вои́стинну кре́пцыи,/ Кли́менте с Петро́м всехва́льнии,/ ва́шими моли́твами соблюди́те вся.</p>
                <p>
                    <style>Конда́к Кли́мента, глас 2.</style>
                </p>
                <p><style>Подо́бен:</style> Тве́рдыя:</p>
                <p>Боже́ственнаго виногра́да священнооде́янна/ всем лоза́ яви́ся,/ ка́плющи сла́дость прему́дрости,/ моли́твами твои́ми, всече́стне,/ да тебе́ истка́ну, я́ко багряни́цу,/ песнь мы́сленную принесе́м,/ Кли́менте свя́те,/ спаси́ рабы́ твоя́.</p>
                <p>И́кос Кли́мента.</p>
                <p>
                    <style>Подо́бен:</style> Уясни́ ми:</p>
                <p>Ка́ко возмогу́ аз, стра́нный,/ воспе́ти и глаго́лати по́двиги ны́не Боже́ственнаго священному́ченика?/ ка́ко в мо́ре вве́ржен бысть и глубине́ пре́дан бысть морсте́й,/ но Христо́с Бог, Его́же возлюби́ вельми́,/ даст и па́ки возлюби́вшим, я́ко дар многоце́нный,/ и отроча́ даст роди́телема, све́тло игра́ющее,/ и спаси́ ско́ро рабы́ твоя́.</p>
                <p>
                    <style>Конда́к Петра́, глас 3.</style>
                </p>
                <p>
                    <style>Подо́бен:</style> Де́ва дне́сь:</p>
                <p>Правосла́вными повеле́нии Це́рковь просвети́л еси́,/ за ню́же и пострада́в, Богоблаже́нне о́тче,/ А́рия отсту́пника отгна́в,/ те́мже твою́ пречестну́ю па́мять соверша́юще,/ правосла́вно вопие́м:/ ра́дуйся, Пе́тре, ка́меню ве́ре.</p>
                <p>
                    <style>И́кос Петра́:</style>
                </p>
                <p>В ди́вней Александри́и потщи́мся ше́ствовати умо́м/ и у́зрим вели́кая стра́нная, та́мо соверша́ема,/ ка́ко на же́ртву себе́ предлага́ет, я́ко овча́ незло́бивое,/ первосвяще́нник и вели́кий побо́рник Петр/ и ны́не созыва́ет нас зде, и святу́ю свою́ главу́ предложи́в, я́коже снедь честну́ю,/ ея́же наслади́вшеся вси, правосла́вно возопие́м:/ ра́дуйся, Пе́тре, ка́меню ве́ре.</p>
                <p>
                    <style>Седа́лен Кли́мента, глас 4.</style>
                </p>
                <p>
                    <style>Подо́бен:</style> Я́вился еси́:</p>
                <p>Возсия́в, я́коже со́лнца заря́,/ и блиста́еши, преподо́бне, всему́ ми́ру све́тло уче́нии твои́ми,/ Богогла́се Кли́менте светоно́сне, му́чеников похвало́.</p>
                <p>
                    <style>Ин седа́лен Кли́мента, глас 8.</style>
                </p>
                <p><style>Подо́бен:</style> Прему́дрости:</p>
                <p>Я́ко многопло́дна лоза́, на земли́ простре́н мук пресече́нием,/ кра́сныя возрасти́л еси́, досточу́дне, гро́зны<a type="note" xlink:href="#note213">213</a>,/ спасе́ныя сла́дости принесе́, иска́плюща и сердца́ всех ве́рных веселя́ща./ Тем, соше́дшеся, святу́ю твою́ па́мять твори́м, ра́дующеся,/ и Христа́ велича́ем:/ святи́телю многостра́стне, моли́ Христа́ Бо́га спасти́ся душа́м на́шим.</p>
                <p>
                    <style>Седа́лен Петра́, глас 8, то́йже, что и тропа́рь: От </style>Вы́шняго суда́:
                    <style>
                        <emphasis>(</emphasis></style>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                    <emphasis/>
                </p>
                <p>
                    <style>И ны́не, пра́здника, глас 4.</style>
                </p>
                <p>
                    <style>Подо́бен:</style> Удиви́ся Ио́сиф:</p>
                <p>Непоро́чная А́гница и нескве́рный черто́г,/ в дом Бо́жий Богоро́дица Мариа́м с весе́лием вво́дится пресла́вно,/ Ю́же А́нгели Бо́жии дорино́сят ве́рно,/ и вси ве́рнии блажа́т при́сно/ и благода́рственно пою́т Ей непреста́нно ве́лиим гла́сом,/ на́ша сла́ва и спасе́ние Ты еси́, Всенепоро́чная.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Ду́хом прови́дя, проро́че Авваку́ме,/ Словесе́ воплоще́ние, пропове́дал еси́, вопия́:/ внегда́ прибли́житися ле́том, позна́ешися,/ внегда́ приити́ вре́мени, пока́жешися./ Сла́ва си́ле Твое́й, Го́споди!</emphasis>
                    <emphasis/>
                </p>
                <p>Проро́че Иса́ие, прорцы́ нам, Де́ва кто есть,/ иму́щая во чре́ве?/ Я́же из Иу́дина ко́рене прозя́бши/ и ро́ждшися из Дави́да Царя́,/ се́мене свята́го плод благосла́вный.</p>
                <p>Начина́йте, де́вы, и воспо́йте пе́сни,/ рука́ма держа́щи свещи́, чи́стыя Богоро́дицы предше́ствие хва́ляще,/ ны́не гряду́щия во храм Бо́жий, ку́пно с на́ми пра́зднующи.</p>
                <p>
                    <style>Тро́ичен:</style> Тро́ицу ли́цы, Еди́ницу о́бразом, благоче́стно сла́вим Бо́га и́стинна,/ Его́же пою́т А́нгельская и Арха́нгельская чинонача́лия/ я́ко тва́ри Влады́ку и челове́цы, верно́ покланя́ющеся при́сно.</p>
                <p>Моли́ непреста́нно, Пресвята́я Чи́стая,/ Его́же пло́тию родила́ еси́, Сы́на Твоего́ и Бо́га,/ от многообра́зных се́тей диа́волих и от вся́ких искуше́ний находя́щих/ вся изба́вити рабы́ Твоя́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча,/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
                    <emphasis/>
                </p>
                <p>От за́пада прише́д, блаже́нне, к восто́ку,/ Петру́ примеси́лся еси́ апо́столу:/ и того́ Боже́ственными светлостьми́ и уче́нии просвеща́емь,/ с ним возвеща́я спаси́тельное Сло́во,/ за́падную всю проте́кл еси́ страну́.</p>
                <p>Други́й Моисе́й, Кли́менте му́дре, был еси́,/ зако́ны Боже́ственныя всем излага́я/ и свяще́нная пиша́ уче́ния, и церко́вное все вчиня́еши исполне́ние./ Отсю́ду законополо́жника тя и учи́теля вси иму́ще, ве́рою чтим.</p>
                <p>По́стническими по́ты очи́стився,/ священнонача́льник, блаже́нне, яви́лся еси́,/ к благочести́вей ве́ре Христо́вей вся возводя́ Боже́ственными твои́ми сказа́нии,/ пострада́в же зако́нно,/ подо́бне боле́зни сплете́ вене́ц, приснопа́мятне.</p>
                <p>
                    <style>Богоро́дичен:</style> С Бо́гом Тя засту́пницу стяжа́хом,/ Ты бо Ма́ти Бо́жия была́ еси́ Творца́ и Соде́теля,/ наш о́браз прие́мша, Пренепоро́чная,/ и Того́ спа́сша от тли и сме́рти и сла́вою Боже́ственною просла́вльшаго.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Из горы́ приосене́нныя, Сло́ве, проро́к,/ еди́ныя Богоро́дицы,/ хотя́ща воплоти́тися, Богови́дно усмотри́,/ и со стра́хом славосло́вяше си́лу Тво́ю.</emphasis>
                    <emphasis/>
                </p>
                <p>Доброде́телей ше́ствовав стезе́ю, о́тче,/ пости́гл еси́ оби́тели вы́шния, Богоно́сне,/ свяще́нства пома́занием укра́шен и муче́ния сия́я кро́вию.</p>
                <p>Ту́чами пото́ков твои́х крове́й, блаже́нне,/ угаси́л еси́ пещь пре́лести/ и гоня́щих погуби́л еси́ мрак, священному́чениче достосла́вне.</p>
                <p>Но́вый Петр не́кий нам яви́лся еси́,/ и́стинно апо́стольскими сия́я дарова́нии,/ священноде́тель же и свиде́тель страсте́й Влады́ки твоего́, всебога́те.</p>
                <p>
                    <style>Богоро́дичен:</style> Всех до́брых исполне́ние ро́ждши,/ испо́лни на́ша, Де́во, моле́ния,/ грехо́в нам избавле́ния прося́щи,/ и просвеще́ния, и ве́лия ми́лости.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Све́тлый нам возсия́й свет присносу́щный,/ у́тренюющим о судьба́х за́поведей Твои́х,/ Влады́ко Человеколю́бче, Христе́ Бо́же наш.</emphasis>
                </p>
                <p>Да светлоно́сим, правосла́внии, вси стека́ющеся и сла́вяще Богома́терь,/ я́ко Го́споду <style>Днесь</style> приво́дится, я́ко же́ртва благоприя́тна.</p>
                <p>Да веселя́тся пра́отцы <style>Днесь</style>, Влады́чице,/ и да ра́дуется ро́ждшая Тя со отце́м Твои́м,/ я́ко плод их Го́споду прино́сится.</p>
                <p>
                    <style>Тро́ичен:</style> Пребезнача́льное и Присносу́щное Еди́но Божество́ славосло́вяще, поклони́мся,/ Тре́ми Ли́цы естество́м Неразде́льное/ и сла́вою Равноче́стное.</p>
                <p>Приста́нище благоути́шное/ и необори́мую сте́ну стяжа́хом — моли́тву Твою́ во обстоя́ниих<a type="note" xlink:href="#note214">214</a>
                    , Богороди́тельнице,/ всегда́ избавля́еми бед и скорбе́й.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Просвети́ нас повеле́нии Твои́ми, Го́споди,/</emphasis>
                    <emphasis>и мы́шцею Твое́ю высо́кою/ Твой мир пода́ждь нам,/ Человеколю́бче.</emphasis>
                </p>
                <p>Во све́те за́поведей ходя́ Госпо́дних,/ ча́до вои́стинну яви́лся еси́ Того́, блаже́нне, нело́жное.</p>
                <p>Всего́ на земли́ ты отре́клся еси́ пристра́стия, священнонача́льниче,/ да бу́дущее благосла́вие получи́ши и све́тлости сла́вы Христо́вы.</p>
                <p>Му́ченическими укра́шен светлостьми́,/ со А́нгелы ны́не предстои́ши Влады́це,/ о пою́щих моли́ся.</p>
                <p>
                    <style>Богоро́дичен:</style> Ма́ти Бо́жия,/ ве́рою Тя пою́щия от бед изба́ви моли́твами Твои́ми, Де́во,/ я́ко Тя предста́тельницу ве́мы<a type="note" xlink:href="#note215">215</a>
                    , Чи́стая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>У</emphasis>́
                    <emphasis>тренююще, вопие́м Ти:/ Го́споди, спаси́ ны,/ Ты бо еси́ Бог наш,/ ра́зве Тебе́, ино́го не ве́мы.</emphasis>
                    <emphasis/></p>
                <p>На ка́мень возше́д ве́ры, страстоте́рпче,/ неукло́нен пребы́л еси́ во искуше́нии сопроти́вных.</p>
                <p>Ору́жием пла́менным Ду́ха Свята́го, иера́рше,/ А́рия вредосло́вца Боже́ственным судо́м закла́л еси́.</p>
                <p>Кре́постию укрепля́емь, сла́вне, Спа́совою,/ вра́жию си́лу и кре́пость попра́л еси́.</p>
                <p>
                    <style>Богоро́дичен:</style> Де́ву по рождестве́, пое́м Тя, Богоро́дице,/ Ты бо Бо́га Сло́ва пло́тию ми́ру родила́ еси́.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Проро́ка Ио́ну подража́я, вопию́:/ живо́т мой, Бла́же, свободи́ из тли/ и спаси́ мя, Спа́се ми́ра, зову́ща: сла́ва Тебе́.</emphasis>
                    <emphasis/>
                </p>
                <p>Пра́зднуим, ве́рнии, пра́здник духо́вный Ма́тере Бо́жия,/ воспева́юще благоче́стно:/ есть бо святе́йша Небе́сных умо́в.</p>
                <p>Пе́сньми духо́вными восхва́лим, ве́рнии, Ма́терь Све́та,/ я́ко <style>Днесь</style> нам яви́ся, предходя́щи в храм Бо́жий.</p>
                <p>
                    <style>Тро́ичен:</style> Оте́ц, и Сын, и Дух пра́вый,/ Триипоста́сная Еди́нице и нераздели́мая Тро́ице,/ поми́луй покланя́ющияся Боже́ственней держа́ве Твое́й.</p>
                <p>Во чре́ве Твое́м вмеще́н Невмести́мый все́ми, Богома́ти,/ быв, из Тебе́ произы́де, Пречи́стая,/ сугу́б естество́м Бог и Челове́к.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                    <emphasis/>
                </p>
                <p>Ре́вностию разжже́н Госпо́дни любве́, му́дре,/ и́дольскую лесть обличи́л еси́ кре́пко слове́сными противле́нии/ и чуде́сными явле́нии, всехва́льне.</p>
                <p>Недрема́нно соблю́л еси́ о́ко се́рдца твоего́,/ за зло́бу ника́коже воздрема́в, сла́вне,/ Боже́ственными восхожде́нии вчиня́я доброде́телей к верхо́вному.</p>
                <p>Я́ко иера́рх че́стен,/ вяза́ти и реши́ти прегреше́ния власть прии́м от Спа́са Христа́,/ мно́гих мои́х прегреше́ний долг разреши́, возводя́ к покая́нию.</p>
                <p>
                    <style>Богоро́дичен:</style> Твои́ми мольба́ми, Чи́стая,/ бед и напа́стей исхи́ти мя лю́тых и изба́ви мя, молю́ся,/ Ты бо стена́ еси́ неразруши́ма,/ и приста́нище, и покро́в,/ и необори́мое утвержде́ние.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ри́зу мне пода́ждь све́тлу,/ одея́йся све́том я́ко ри́зою,/ многоми́лостиве Христе́, Бо́же наш.</emphasis>
                    <emphasis/>
                </p>
                <p>Целому́дренно и пра́ведно Бо́гу ты жи́тельствовав,/ коне́ц блаже́нный от Него́ прия́л еси́, всеблаже́нне Пе́тре.</p>
                <p>Всесоверше́нную же́ртву и прия́тну,/ тебе́ сама́го прине́сл еси́, Пе́тре ди́вный,/ же́ртва тебе́ ра́ди бы́вшему Бо́гу.</p>
                <p>Слове́с духо́вных испо́лнився,/ Ду́хом дви́жимь орга́н был еси́,/ песнопоя́, Богоглаго́ливе, неизрече́нная.</p>
                <p>
                    <style>Богоро́дичен:</style> Еди́на сло́вом пло́тию Сло́во ро́ждшая,/ изба́ви, мо́лимся, сете́й вра́жиих ду́ши на́ша.</p>
                <p>
                    <style>Конда́к, глас 4.</style>
                </p>
                <p>
                    <style>Подо́бен:</style> Вознесы́йся:</p>
                <p>Пречи́стый храм Спа́сов,/ многоце́нный черто́г и Де́ва,/ свяще́нное сокро́вище сла́вы Бо́жия,/ <style>Днесь</style> вво́дится в дом Госпо́день,/ благода́ть совводя́щи,/ я́же в Ду́се Боже́ственном,/ Ю́же воспева́ют А́нгели Бо́жии:/ Сия́ есть селе́ние Небе́сное.</p>
                <p>
                    <style>И́кос:</style>
                </p>
                <p>Неизрече́нных Бо́жиих и Боже́ственных та́ин зря,/ в Де́ве благода́ть явля́емую и исполня́ему я́вственно,/ ра́дуюся и о́браз разуме́ти недоуме́юся стра́нный и неизрече́нный:/ ка́ко и́збранная Чи́стая еди́на/ яви́ся па́че всея́ тва́ри ви́димыя и разумева́емыя?/ Те́мже восхвали́ти хотя́ Сию́,/ ужаса́юся зело́ умо́м же и сло́вом,/ оба́че дерза́я, пропове́даю и велича́ю:/ Сия́ есть селе́ние Небе́сное.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Пещь, Спа́се, ороша́шеся,/ о́троцы же, лику́юще, поя́ху:/ отце́в Бо́же, благослове́н еси́.</emphasis>
                </p>
                <p>Ликовству́им, празднолю́бцы, <style>Днесь</style>,/ воспои́м чи́стую Влады́чицу,/ Иоаки́ма и А́нну досто́йно чту́ще.</p>
                <p>Проро́чествуй, Дави́де, глаго́ля Ду́хом:/ приведу́тся де́вы в след Тебе́,/ приведу́тся Тебе́ во храм Цари́цы Ма́тери.</p>
                <p>
                    <style>Тро́ичен:</style> Просла́вим Тро́ицу неразде́льную,/ воспои́м еди́но Божество́,/ со Отце́м Сло́во и Ду́ха Всесвята́го.</p>
                <p>Моли́, Его́же родила́ еси́, Го́спода,/ я́ко благоутро́бна естество́м су́ща, Богороди́тельнице,/ спасти́ ду́ши воспева́ющих Тя.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>О́троцы благочести́вии в Вавило́не/ о́бразу злато́му не поклони́шася,/ но посреде́ пе́щи о́гненныя, ороша́еми,/ песнь воспе́ваху, глаго́люще:/ превозноси́мыи́ отце́в и нас Бо́же, благослове́н еси́.</emphasis>
                    <emphasis/>
                </p>
                <p>Я́коже у́тро, возсия́л еси́,/ просвеща́я земли́ вся концы́/ и нощь преле́стную отгоня́, Богогла́се, и́дольскаго безбо́жия,/ благослове́н еси́, вопия́, Бо́же оте́ц на́ших.</p>
                <p>Вся спасти́ хотя́ Бог твои́ми моли́твами,/ прозре́ние дарова́ Сиси́нию,/ и души́, и телеси́ очеса́ отве́рз, о́тче,/ отту́ду просвеща́ется Боже́ственною ба́нею.</p>
                <p>Струи́ исцеле́ний то́чиши от Боже́ственныя твоея́ ра́ки, Кли́менте сла́вне,/ страсте́й мно́гих избавля́еши всегда́ притека́ющия к тебе́ и пою́щия:/ благослове́н Бог оте́ц на́ших.</p>
                <p>
                    <style>Богоро́дичен:</style> Подоба́ше без се́мене воплоща́емому из Тебе́ проити́, Де́во пречи́стая,/ Ты бо возрасла́ еси́ всех, Чи́стая, пребо́льши./ Те́мже Ти непреста́нно зове́м:/ благослове́н Плод чре́ва Твоего́.</p>
                <p>
                    <style>Ин. Ирмо́с то́йже.</style>
                </p>
                <p>Житие́м Боголе́пным укра́шен/ и Боже́ственным све́том просвеща́емь,/ небе́сных в нехо́дная вшел еси́, веселя́ся и вопия́, му́дре, Сотво́ршему:/ благослове́н Бог оте́ц на́ших.</p>
                <p>Я́ко да пресве́тло благоугоди́ши Христу́ Бо́гу, Богоблаже́нне,/ в ру́ки беззако́нных тя сама́го пре́дал еси́ во́лею, поя́, пребога́те:/ благослове́н Бог оте́ц на́ших.</p>
                <p>Весь просвеще́н, сподо́бился еси́ ви́дети Христа́,/ тебе́ показу́юща свою́ ри́зу, лю́те расте́рзану, истка́нную свы́ше, преподо́бне,/ благослове́н еси́, вопи́я, Бо́же оте́ц на́ших.</p>
                <p>
                    <style>Богоро́дичен:</style> Вся, я́ко чиста́, прия́ла еси́ во утро́бе Твое́й Сло́во воплоща́емо,/ но Того́ моли́ очи́стити ми прегреше́ний ду́шу и те́ло, Пречи́стая,/ к Тебе́ чи́стою ве́рою прири́щущаго.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Его́же ужаса́ются А́нгели и вся во́инства,/ я́ко Творца́ и Го́спода,/ по́йте, свяще́нницы, просла́вите, о́троцы,/ благослови́те, лю́дие,/ и превозноси́те во вся ве́ки.</emphasis>
                </p>
                <p>Весели́тся <style>Днесь</style> све́тло Иоаки́м,/ и А́нна непоро́чная Го́споду Бо́гу прино́сит же́ртву,/ да́нную ей от обеща́ния святу́ю Дщерь.</p>
                <p>Хва́лятся святи́и Дави́д и Иессе́й, и Иу́да чти́тся,/ из ко́рене бо их израсте́ плод, Де́ва чи́стая,/ из Нея́же роди́ся Бог преве́чный.</p>
                <p>
                    <style>Тро́ичен:</style> Да пое́тся Трисвяты́й, Оте́ц, и Сын, и Дух Святы́й,/ неразде́льная Еди́ница, еди́но Божество́,/ держа́щее дла́нию всю тварь во вся ве́ки.</p>
                <p>Безнача́льное начина́ется Сло́во пло́тию,/ роди́вся я́ко благоволи́, Бог же и Челове́к, из Отрокови́цы Де́вы,/ возсозида́я ны, пре́жде па́дшия, ра́ди кра́йняго благоутро́бия.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Мусики́йским орга́ном согласу́ющим/ и лю́дем безчи́сленным, покланя́ющимся о́бразу в Деи́ре,/ три о́троцы, не повину́вшеся,/ Го́спода воспева́ху/ и славосло́вяху во вся ве́ки.</emphasis>
                    <emphasis/>
                </p>
                <p>Учени́к быв Петро́в,/ Боже́ственныя нра́вы того́ подража́я, Кли́менте страда́льче,/ те́мже и престо́ла прее́мник и́стинно показа́лся еси́, просвеща́я всю тварь,</p>
                <p>Та́йно очервлени́в твоя́ устна́ ча́шею му́дрости, Кли́менте,/ изры́гнул еси́ Боже́ственных уче́ний пучи́ну,/ потопля́ющую демоностра́шие,/ душа́м же челове́ческим источа́ющую спасе́ние.</p>
                <p>Я́ко пречестну́ю у́тварь, Це́рковь, стяжа́вши твоя́ Боже́ственная законоположе́ния,/ о тебе́ хва́лится/ и вся подвиза́ет твою́ па́мять ве́рою почита́ти во вся ве́ки.</p>
                <p>
                    <style>Богоро́дичен:</style> Мари́е Де́во Богоро́дице,/ Бо́га Спа́са челове́ком ро́ждшая пло́тию,/ спаси́ ве́рою пою́щия Твое́ Рождество́/ и превознося́щия во вся ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>На горе́ святе́й просла́вльшася/ и в купине́ огне́м/ Присноде́вы Моисе́ови та́йну я́вльшаго,/ Го́спода по́йте/ и превозноси́те во вся ве́ки.</emphasis>
                    <emphasis/>
                </p>
                <p>Жиру́ющую соску́тал<a type="note" xlink:href="#note216">216</a>
                    еси́ па́губу/ А́риева зле́йшаго хуле́ния, от ве́рных собо́рища отсе́к/ и отгна́в церко́вных, Богому́дре, огра́д.</p>
                <p>Первостои́тель ли́ка А́нгельскаго Петр яви́ся,/ Боже́ственный верхо́вник, столп же му́чеников был еси́,/ всему́дре Пе́тре Богоно́се,/ и священноде́йствитель Боже́ственных та́инств.</p>
                <p>Научи́вся от Боже́ственнаго вдохнове́ния бу́дущих ра́зуму, Богоглаго́ливе,/ и е́же от земли́ проуве́дев твое́ преставле́ние муче́нием/ к вы́шних Го́споду сла́вы Христу́ во ве́ки вся.</p>
                <p>
                    <style>Богоро́дичен:</style> Во утро́бу Де́вы все́льшагося/ и от Нея́ стра́шно и па́че сло́ва дре́вняго Ада́ма обно́вльшаго,/ Го́спода по́йте и превозноси́те во вся ве́ки.</p>
                <p>
                    <style>На 9-й пе́сни </style>Честне́йшую: 
                    <style>не пое́м, но пое́м припе́в пра́здника: </style>
                    Велича́й, душе́ моя́,/ приведе́нную во храм Госпо́день/ и благослове́нную рука́ми иере́евыми.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Светоно́сный о́блак, в о́ньже всех Влады́ка,/ я́ко дождь с небесе́ на руно́ сни</emphasis>
                    <emphasis>́де/ и воплоти́ся нас ра́ди,/ быв Челове́к, Безнача́льный,/ велича́ем вси я́ко Ма́терь Бо́га на́шего Чи́стую.</emphasis>
                </p>
                <p>
                    <style>К сим тропаре́м то́йже припе́в.</style>
                </p>
                <p>Из пра́ведных произы́де Иоаки́ма и А́нны/ обеща́ния плод — Богоотрокови́ца Мари́я,/ и, я́ко кади́ло прия́тное, пло́тию младе́нствующи,/ приво́дится во святи́лище свято́е, я́ко свята́я во святы́х обита́ти.</p>
                <p>Младе́нствующую естество́м/ и па́че естества́ я́вльшуюся, Ма́терь Бо́жию восхва́лим пе́сньми,/ в храм бо зако́нный Го́споду <style>Днесь</style> приво́дится,/ в воню́ благово́ния пра́ведных, я́ко плод духо́вный.</p>
                <p>
                    <style>Тро́ичен:</style> Велича́й, ду́ше моя́,/ Триипоста́снаго и неразде́льнаго Божества́ держа́ву.</p>
                <p>Триипоста́сное Естество́, и Неразде́льную Сла́ву,/ и в Божестве́ еди́ном пое́мую непреста́нно,/ на Небеси́ и на земли́ Тро́ицу неразлу́чную просла́вим,/ с Сы́ном Отцу́ и Ду́ху покланя́ющеся благоче́стно.</p>
                <p>Велича́й, душе́ моя́,/ честне́йшую и сла́внейшую Го́рних во́инств, Де́ву Пречи́стую, Богоро́дицу.</p>
                <p>Под Твое́ благоутро́бие прибега́ющия ве́рно/ и покланя́ющияся благоче́стно Сы́ну Твоему́, Де́во Богороди́тельнице,/ я́ко Бо́гу и Го́споду ми́ра,/ моли́ся от тли и бед изба́вити и вся́ческих искуше́ний.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
                    <emphasis/>
                </p>
                <p>Тече́ние твое́ соверши́в мно́гими по́двиги/ и несомне́нно соблю́д ве́ру Христо́ву,/ пра́ведным венце́м украси́лся еси́.</p>
                <p>Я́ко спасл еси́ о́трока дре́вле,/ удержа́на в мо́ри ле́тным обхожде́нием, му́чениче Христо́в,/ си́це глубины́ грехо́вныя и мене́ спаси́.</p>
                <p>Любо́вию тя чту́щия, Кли́менте страстоте́рпче,/ от напа́стей, и бед, и скорбе́й спаси́,/ моля́ Зижди́теля Христа́.</p>
                <p>
                    <style>Богоро́дичен:</style> Ра́дости мое́ се́рдце испо́лни, Де́во,/ я́же ра́дости прие́мшая исполне́ние,/ грехо́вную печа́ль потребля́ющи.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Проявле́нное на горе́ законополо́жнику во огни́ и купине́/ рождество́ Присноде́вы/ в на́ше ве́рных спасе́ние,/ пе́сньми немо́лчными велича́ем.</emphasis>
                    <emphasis/>
                </p>
                <p>Предопределе́ннаго свяще́нно иера́ршествовати,/ и свяще́нства коне́ц благосла́вно прии́мша,/ и Христо́ву подража́вша страсть, Петра́ чу́днаго воспои́м.</p>
                <p>Жезло́м укре́пльшася си́лы Госпо́дни,/ и свяще́нствовавша, и свяще́нствованна,/ и Христу́ прине́сшагося же́ртва, Петра́ Богоно́снаго воспои́м.</p>
                <p>Всесмеше́ннаго заре́ю Тро́ичною,/ и светле́йшаго ея́ насла́ждшася сия́ния,/ и нам спасе́ния прося́ща, Петра́ Богоприя́тнаго воспои́м.</p>
                <p>Дае́ши оби́льно души́ мое́й спасе́ние,/ я́ко первосвяще́нник бо и́маши власть вяза́ти и реши́ти прегреше́ний вины́,/ твои́ми моле́нии, свяще́ннейший.</p>
                <p>
                    <style>Богоро́дичен:</style> Ты еси́, Богоро́дице, ору́жие на́ше и стена́,/ Ты еси́ заступле́ние к Тебе́ прибега́ющих,/ Тебе́ и ны́не на моли́тву подвиза́ем,/ да изба́вимся от враг на́ших.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Жены́, услы́шите:</p>
                <p>Ны́не благонаро́чит яви́ся нам день,/ иму́щи свяще́нных прее́мник, свяще́нных апо́стол,/ Петра́ ку́пно и Кли́мента,/ пропове́дники ве́ры и непобе́димыя му́ченики,/ и́хже ле́тнюю па́мять ве́рно соверша́ем вси.</p>
                <p>
                    <style>Сла́ва, и ны́не, пра́здника:</style>
                </p>
                <p>Ю́же дре́вле предвозвести́ проро́ческое сосло́вие/ — ста́мну, и жезл, и скрижа́ль, и несеко́мую го́ру —/ Мари́ю Богоотрокови́цу ве́рно да восхва́лим,/ <style>Днесь</style> бо вво́дится во свята́я святы́х воспита́тися Го́сподеви.</p>
                <p>
                    <style>На хвали́тех стихи́ры на 6, пра́здника 3, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Свещено́сицы де́вы,/ Присноде́ву светло́ провожда́юще,/ проро́чествуют и́стинно Ду́хом бу́дущее,/ храм бо Бо́жий, Богоро́дица су́щи,/ в храм со сла́вою де́вственною/ младе́нствующи вво́дится.</p>
                <p>Обеща́ния свята́го и плод благосла́вный,/ Богоро́дица вои́стинну яви́ся ми́ру,/ я́ко всех превы́шшая,/ и́же благоче́стно приводи́ма в храм Бо́жий,/ моли́тву ро́ждших исполня́ет,/ соблюда́ема Боже́ственным Ду́хом.</p>
                <p>Небе́сным воспи́тана, Де́во, хле́бом,/ ве́рно в храме Госпо́дни,/ родила́ еси́ ми́ру Жи́зни Хлеб — Сло́во,/ Ему́же я́ко храм избра́нный и всенепоро́чный,/ предобручи́лася еси́ Ду́хом та́инственно,/ обручена́ Бо́гу и Отцу́.</p>
                <p>
                    <style>Стихи́ры свята́го Кли́мента, глас 5.</style>
                </p>
                <p>
                    <style>Подо́бен:</style> Ра́дуйся, Живоно́сный Кре́сте:</p>
                <p>Ра́дуйся, светоза́рное и кра́сное/ Боже́ственнаго Ду́ха, му́дре, оби́телище,/ лоза́ му́жества, та́йно бы́вши благопло́дна, всеблаже́нне, и гобзу́ющая,/ из ней же иска́па уче́ние спаси́тельное,/ мсто<a type="note" xlink:href="#note217">217</a>
                    , напоя́ющее и веселя́щее сердца́/ всегда́ чту́щих тя, всебога́те,/ му́чениче непобеди́мый,/ Небе́сный челове́че,/ церко́вный сто́лпе,/ благочести́вым утвержде́ние,/ Христа́ моли́/ посла́ти душа́м на́шим ве́лию ми́лость.</p>
                <p>Ра́дуйся, Богосло́вия скрижа́ли,/ неизрече́нных сказа́тель Писа́ний,/ ра́зум та́йный,/ Це́ркви кре́пкий сто́лпе и основа́ние непоколеби́мое,/ пра́вило изве́стнейшее,/ тайнописа́тель мудре́йший,/ Богоглаго́ливый язы́к,/ вся́ку е́ресь отсека́ющ,/ я́коже меч обоюдуо́стр,/ орга́н сладковеща́нный,/ ум Небе́сный,/ Кли́менте всеблаже́нне,/ священнострада́льцем основа́ние и укрепле́ние,/ Христа́ моли́/ посла́ти душа́м на́шим ве́лию ми́лость.</p>
                <p>
                    <style>И́ны стихи́ры свята́го Кли́мента, глас и подо́бен то́йже:</style>
                </p>
                <p>Ра́дуйся, Ангелообра́зне святи́телю,/ апо́стольское украше́ние обре́тся,/ Христо́ве стра́сти во́льней, свя́те,/ после́довати изво́лил еси́,/ Петру́ превозлю́бленный яви́ся, блаже́нне,/ ро́да земна́, отца́ же и ма́тере и бра́тия всей отве́ргся, прему́дре./ Тем Богоуго́дно вене́ц свой воспри́ят,/ Кли́менте свя́те,/ и престо́льник обре́теся Христу́,/ помоли́ся за ны,/ дарова́ти душа́м на́шим ве́лию ми́лость.</p>
                <p>Ра́достно припа́даем ти, блаже́нне, всече́стне,/ творя́ще успе́ние,/ Христу́ бо и́збран яви́ся учени́к, свя́те,/ а совозлю́блен Петру́ насто́льник, блаже́нне, обрете́ся,/ дея́нии же и ве́рою ты ся венча́вая, Богогла́сне,/ укра́сися, Кли́менте Богодухнове́нне,/ украше́ние Це́ркви и уста́ свя́та,/ Бо́жия уче́ния пучи́нниче<a type="note" xlink:href="#note218">218</a>
                    ,/ Христу́ помоли́ся/ дарова́ти душа́м на́шим ве́лию ми́лость.</p>
                <p>Яви́ся в страсте́х свяще́нник/ и в свяще́нных страстоте́рпец,/ в зако́не же непоро́чен,/ обоя́ко<a type="note" xlink:href="#note219">219</a>
                    угожда́я Бо́гу, Кли́менте блаже́нне освяще́нне,/ к Нему́ же взъи́де нога́ма, препоя́сався ве́рою,/ благове́ствуя Христо́ву ми́ру и́стину,/ испове́дание и зако́н судьбы́,/ еще́ же разлива́я и разсека́емыя кро́вию/ источа́я исто́чники целе́нию страстя́ми,/ Христу́ помоли́ся,/ дарова́ти душа́м на́шим ве́лию ми́лость.</p>
                <p>
                    <style>Стихи́ры свята́го Петра́, глас 3, зри на стихо́вне</style>
                    <emphasis>(</emphasis>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>И́ны стихи́ры свята́го Петра́, глас 5.</style>
                </p>
                <p>
                    <style>Подо́бен:</style> Ра́дуйся, Живоно́сный Кре́сте:</p>
                <p>Име́я благочести́вое помышле́ние/ над страстьми́ самоде́ржца,/ претерпе́ неукло́нно мече́м/ го́рькую кончи́ну и смерть, всеблаже́нне,/ и́мже Боже́ственнаго блаже́нства получи́/ и сла́дкаго Спа́сова прича́стия,/ и красоты́ наслади́тися сподо́би,/ Пе́тре блаже́нне, ка́меню ве́ры,/ коне́ц Боже́ственных му́ченик,/ святи́телем удобре́ние,/ Христа́ моли́/ посла́ти душа́м на́шим ве́лию ми́лость.</p>
                <p>Светя́ся свяще́нною оде́ждею/ и муче́ния венце́м украша́ем,/ предста́ Христо́ви, всех Священнонача́льнику и Бо́гу,/ и я́вльшуся первому́ченику,/ сугу́бое прие́м от Него́ воздая́ние,/ Его́же испове́да, О́тцу Единосу́щна,/ и Собезнача́льна Ро́ждшему, и Сопресто́льна,/ А́рия злоимени́таго отсе́к, всебога́те,/ и изве́рже отню́д ве́рнаго собо́рища,/ Того́ ны́не моли́/ дарова́ти ми́рови ве́лию ми́лость.</p>
                <p>
                    <style>Сла́ва, свята́го Петра́, глас 4: </style>Руко́ю Бо́жиею: 
                    <emphasis>
                        <style>(</style></emphasis><emphasis><style>зри на стихо́вне,</style></emphasis><style><emphasis>день сей выше</emphasis></style><emphasis><style>).</style>
                    </emphasis>
                </p>
                <p>И ны́не, пра́здника, глас 2:</p>
                <p><style>Днесь</style> в храм приво́дится Всенепоро́чная Де́ва/ во оби́телище Всецаря́ Бо́га,/ и всея́ жи́зни на́шея Пита́теля./ <style>Днесь</style> Чисте́йшая Святы́ня,/ я́ко триле́тствующая Ю́ница,/ во свята́я святы́х вво́дится./ Той возопии́м, я́ко А́нгел:/ ра́дуйся, еди́на в жена́х Благослове́нная.</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны пра́здника обо́их кано́нов, песнь 9-я на 8. По вхо́де Тропа́рь пра́здника и святы́х. Сла́ва, конда́к святы́х. И ны́не пра́здника. Проки́мен, песнь Богоро́дицы, глас 3:</style>Вели́чит душа́ Моя́ Го́спода: 
                    <style>Стих:</style> 
                    Я́ко призре́ на смире́ние Рабы́ Своея́: 
                    <style>Святы́х проки́мен, глас 7:</style>
                    Честна́ пред Го́сподем смерть преподо́бных Его́. 
                    <style>Апо́стол пра́здника, ко Евре́ем, зача́ло 320. И святы́х, к Филипписи́ом, зача́ло 246. </style>
                    Аллилу́ия, 
                    <style>глас 8: </style>
                    Слы́ши, Дщи, и виждь: 
                    <style>Ева́нгелие пра́здника, от Луки́, зача́ло 54, и святы́х, от Матфе́я, зача́ло 11. Прича́стен: </style>
                    Ча́шу спасе́ния: 
                    <style>И святы́х:</style>
                    В па́мять ве́чную:</p>
                <p>
                    <style>Подоба́ет ве́дати, я́ко а́ще случи́тся отда́ние пра́здника Вхо́да Пресвяты́я Богоро́дицы в неде́лю, оставля́ется возсле́дование свята́го Петра́ и пое́тся, егда́ хо́щет екклисиа́рх.</style>
                </p>
                <p>
                    <strong>
                        <style>В суббо́ту на Ма́лой Вече́рни</style>
                    </strong>
                </p>
                <p>
                    <style>Стихи́ры воскре́сны и Богоро́дицы по обы́чаю, Тропа́рь воскре́сен и пра́здника.</style>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>По обы́чной кафи́зме на</style> Го́споди, воззва́х: 
                    <style>стихи́ры воскре́сны 3, и восто́чен еди́н, Анато́лиев, и пра́здника подо́бны 3, глас 1:</style>
                    <style>Днесь</style> ве́рнии: 
                    <style>и свята́го Кли́мента подо́бны 3. Сла́ва, пра́здника, глас 8: </style>
                    По Рождестве́ Твое́м: 
                    <style>И ны́не, Богоро́дичен пе́рвый настоя́щаго гла́са. Вход. Проки́мен дне. На литии́ стихи́ры пра́здника. Сла́ва, и ны́не, пра́здника. На стихо́вне стихи́ры воскре́сны. Сла́ва, и ны́не, пра́здника. На благослове́нии хле́бов: </style>
                    Богоро́дице Де́во: 
                    <style>три́жды. А иде́же несть всено́щнаго, глаго́лем Тропа́рь воскре́сен. Сла́ва, Кли́мента </style>
                    <emphasis>
                        <style>(</style></emphasis>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                    <style>И ны́не, пра́здника.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style>Бог Госпо́дь: 
                    <style>тропа́рь воскре́сен два́жды. Сла́ва, Кли́мента. И ны́не, пра́здника. По кафи́змах седа́льны воскре́сны с Богоро́дичны их. Полиеле́й и тропари́: </style>
                    А́нгельский собо́р: 
                    <style>ипакои́ гла́са и степе́нна, проки́мен и Ева́нгелие воскре́сно. </style>
                    Воскресе́ние Христо́во: 
                    <style>псало́м 50 и стихи́ра воскре́сна. Кано́н воскре́сен со ирмосо́м на 4, и Богоро́дицы на 2, и пра́здника пе́рваго гла́са на 4, и Кли́мента на 4. Катава́сия: </style>
                    Христо́с ражда́ется: 
                    <style>По 3-й пе́сни конда́к пра́здника и и́кос. И Кли́мента </style>
                    <emphasis>
                        <style>(</style></emphasis>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                    <style>Сла́ва и ны́не, пра́здника. По 6-й пе́сни конда́к воскре́сен и и́кос. На 9-й пе́сни стихосло́вим </style>Честне́йшую: 
                    <style>Свети́лен воскре́сен. Сла́ва, свята́го. И ны́не, пра́здника. На хвали́тех стихи́ры воскре́сны 4 и пра́здника со Сла́вным на 4, с припе́вы пра́здничными. Сла́ва, стихи́ра Ева́нгельская. И ны́не, </style>
                    Преблагослове́нна еси́: 
                    <style>Славосло́вие вели́кое. Тропа́рь воскре́сен то́чию, ектении́, и отпу́ст, и час 1-й. На часе́х тропа́рь воскре́сен. Сла́ва, пра́здника. И ны́не, Богоро́дичен часо́в. По </style>
                    О́тче наш: 
                    <style>конда́к пра́здника и воскре́сен глаго́лем, пременя́юще.</style></p>
                <p>
                    <strong>
                        <style>На Литурги́и:</style>
                    </strong>
                </p>
                <p>
                    <style>Блаже́нны гла́са на 6 и пра́здника песнь 9-я на 4. По вхо́де тропа́рь воскре́сен, и пра́здника, и свята́го. Та́же конда́к воскре́сен. Сла́ва, свята́го. И ны́не, пра́здника. Проки́мен, Апо́стол, </style>аллилу́ия 
                    <style>и Ева́нгелие гла́са и пра́здника. Прича́стен: </style>
                    Хвали́те Го́спода: 
                    <style>и пра́здника.</style></p>
                <p>
                    <strong>
                        <style>Святой священномученик Климент, епископ Римский, </style>
                    </strong>родился в Риме, в знатной семье, которую вскоре постигло несчастье: все члены семьи разлучились друг с другом. Он лишился родителей и братьев, но по знатности рода получил хорошее образование. С возрастом святой Климент осознал потерю близких и всегда был печален.</p>
                <p>Благовестие веры Христовой, достигшее Рима, побудило юного Климента отправиться на Восток. Встретив апостола Петра, святой Климент принял от него слово спасения и святое Крещение.</p>
                <p>Молитвами апостола Христова семья святого Климента, разбросанная по разным местам, оказалась собранной. Родителей святого Климента — Фавста и Матфидию и его братьев Фавстина и Фавстиниана также крестил апостол Петр. Вскоре апостол Петр рукоположил святого Климента во епископа Рима. Святитель управлял Римской Церковью с 92 по 101 годы Его первосвятительское служение в древнем городе сопровождалось большим притоком в Церковь новокрещенных христиан. В это трудное время святой епископ не только мудро правил паствой, но старался сохранить для потомков память о пострадавших за Христа.</p>
                <p>Распространение христианства вызвало возмущение почитателей языческих богов. По повелению римского императора Траяна (98―117) святителя Климента сослали в Крым. В каменоломнях около Херсонеса, где трудился святой изгнанник, уже было около 2000 христиан, осужденных на тяжелые работы в безводной местности.</p>
                <p>По молитвам святителя Господь открыл источник воды.</p>
                <p>Чудеса, святая жизнь, проповедь способствовали распространению веры Христовой, созданию христианских храмов и разорению языческих капищ в Крыму.</p>
                <p>Слух об этом достиг Рима. По приказу разгневанного императора святитель Климент был привязан к якорю и утоплен в море близ Херсонеса. Останки священномученика пребывали в морской стихии до IX века, причем ежегодно в день его мученической кончины море чудесным образом отступало до места их упокоения, на котором воздвигся нерукотворный пещерный храм. В IX веке Господь сподобил святых равноапостольных братьев Кирилла и Мефодия, просветителей славян, обрести мощи святого Климента Римского и вынести их на сушу в храм Святых Апостолов.</p>
                <p>Часть мощей священномученика Климента равноапостольные братья перенесли в Рим. Святая глава была принесена равноапостольным князем Владимиром в Киев после крещения в Корсуне и положена в Десятинном храме, где был устроен придел во имя святого епископа Климента.</p>
                <p>Святитель Климент, папа Римский, был непосредственным учеником святых Апостолов, самовидцев Господа Иисуса Христа, то есть Апостольским мужем.</p>
                <p>В Александрийском кодексе V века наряду с новозаветными текстами содержатся два послания святителя Климента Римского к Коринфянам, что свидетельствует о большом уважении, которым пользовались эти послания в Церкви. В первом послании («Журнал Московской Патриархии», 1974, № 10, с. 65-80) святитель выступает против разделений в Коринфской Церкви, возникших из-за недовольства некоторых церковным устройством. Об этом послании говорят такие отцы Церкви, как Дионисий, епископ Коринфский (II), епископ Ириней Лионский (II), Климент Александрийский (III), Евсевий Кесарийский (IV).</p>
                <p>Память святителя Климента Римского издревле чтится в России, в честь его освящены многие храмы.</p>
                <p>В Десятинном храме Киева, построенном равноапостольным князем Владимиром, где хранилась частица мощей священномученика Климента, один древнерусский проповедник, обращаясь к священномученику, взывал: «Тобою Рустии князии хвалятся, святители ликуют, иереи веселятся, мнихи радуются, людие добродушествуют, приходяще теплою верою к твоим христоносным костем святыню почерпающе...».</p>
                <p>В службе святителю Клименту, написанной известным творцом канонов митрополитом Никейским Феофаном (845), святитель прославляется как ученик апостола Петра.</p>
                <p>В похвале святому Клименту Римскому, находящейся в Четии Минее митрополита Московского Макария (1563), говорится: «Се бо блаженный Климент не яко светильник, яко град явися, но яко незаходящее солнце возсия во всю вселенную, всего мира озаряя благодатию Божиею».</p>
                <p>
                    <strong>
                        <style>Священномученик Петр, архиепископ Александрийский, </style>
                    </strong>родился в Александрии в семье протопресвитера Феодосия и Софии. У благочестивых супругов долго не было детей. Господь послал им сына по горячей молитве Софии к Первоверховным Апостолам в день их памяти. Младенцу дали имя в честь апостола Петра. Именно поэтому священномученик Петр называется в службе «соименным Верховному и сопричастником его дел».</p>
                <p>Вся жизнь святителя Петра была отдана Церкви. Еще в отрочестве он знал на память всё Священное Писание, изучением которого продолжал постоянно заниматься. За свою подвижническую жизнь святой Петр был прославлен от Господа даром чудотворений еще при жизни. Историк Церкви Евсевий Памфил (340) позднее свидетельствовал, что святитель «был красою епископов, как по доблестям своей жизни, так и по своим занятиям в Священном Писании».</p>
                <p>Перед кончиной Александрийскому архиепископу Феону явился Господь и указал, что его преемником на кафедре апостола Марка будет святой Петр. Избрание на кафедру александрийских святителей святого Петра произошло в 300 году. Вскоре он вынужден был, для блага Церкви, покинуть свой родной город из-за гонения императора Диоклитиана.</p>
                <p>Святитель Петр утешал свою паству посланиями, и духом всегда пребывал с ней. По возвращении на кафедру святой написал покаянные правила, предоставляя возможность отпадшим во время гонения возвратиться в Церковь. Одновременно он умиротворил свою Церковь от раскола, возникшего в ней по вине Мелития, епископа Ликопольского. В то трудное время начал сеять плевелы лжеучения пресвитер Арий. Святой Петр выступил против него, проклял еретика и отлучил от Церкви.</p>
                <p>Под мудрым окормлением святого Петра Александрийская Церковь, несмотря на гонения, крепла и умножалась.</p>
                <p>В 311 году по приказанию Максимина святитель Петр был схвачен и заключен в темницу. Отлученный им Арий, видя близкую кончину святого, предпринял в это время лицемерную попытку вернуться в лоно Церкви. Пресвитерам, пришедшим просить о помиловании Ария, святитель Петр открыл тайну, что не сам отлучил его, но по воле Спасителя, Который явился ему в образе двенадцатилетнего отрока, в разорванной сорочке, с лицом сияющим, как солнце. На вопрос Святителя «Кто Тебе, Спасе, ризу раздрал?» Спаситель сказал: «Арий безумный раздрал Мне ее, ибо разделил людей Моих, которых Я стяжал кровию Моею, не принимай его в общение церковное, ибо лукавое и враждебное замыслил он на Меня и на людей Моих. Тебя хотят просить, чтобы ты простил ему, но ты не слушай их, не принимай в стадо волка».</p>
                <p>К месту заключения архипастыря собралось множество благочестивых христиан. Однако, не желая подвергать народ какой-либо опасности и во избежание столкновения с присланным войском, святитель Петр сам пришел на помощь воинам. По его совету, ночью воины проломили заднюю стену тюрьмы и, выведя святителя за город, отсекли ему голову на месте кончины апостола Марка, основателя Александрийской Церкви.</p>
                <p>Голос с неба, который слышала в этот момент одна святая дева, возвестил: «Петр — начало апостолов, Петр — конец александрийских мучеников».</p>
                <p>Кровь праведника, скончавшегося мученическою смертью (311), принесла свои плоды. Его мучители впоследствии стали христианами и также пострадали за Христа.</p>
                <p>Перед погребением епископа-мученика его тело облачили в епископские одежды и посадили на горнее место Сам Святитель при жизни никогда этого себе не позволял по глубокому смирению. Всё это время в народе находились пришедшие из пустыни подвижники и среди них Антоний Великий, что свидетельствует о связях александрийского предстоятеля с зарождавшимся в то время монашеством.</p>
                <p>От богословского наследия Петра Александрийского сохранились лишь фрагменты его произведений. Покаянные правила святителя на VI Вселенском Соборе получили общецерковное каноническое достоинство. Эти правила стали известны на Руси со времени появления у нас Кормчей книги. В другом его произведении, сохранившемся лишь частично, говорится о времени страданий Христа Спасителя. На III и IV Вселенских Соборах отцы заслушивали его творение о Божестве Сына Божия.</p>
                <p>Почитание александрийского святителя-мученика началось сразу после его кончины.</p>
                <p>Житие святого Петра дошло до нас на греческом, коптском, латинском, сирийском, армянском, арабском и славянском языках.</p>
            </section>
            <section>
                <title>
                    <p>В то́йже день 
                        <style>Отда́ние пра́здника Вве́дения во храм Пресвяты́я Влады́чицы</style>
                        на́шея Богоро́дицы и Присноде́вы Мари́и, и па́мять свята́го равноапо́стольнаго Кли́мента, архиепи́скопа О́хридскаго,  просвети́теля Слове́нскаго, Бо́лгарскаго чудотво́рца</p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>Стихи́ры на 4, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>Прииди́те, празнолю́бцы вси,/ собо́рную песнь воспои́м бо́дренно:/ спаса́й нас от вся́ких искуше́ний моли́твами твои́ми/ и вся́кия ско́рби, Кли́менте Богодухнове́нне,/ почита́ющия тя.</p>
                <p>Храм твой и ра́ка моще́й твои́х/ врачевство́ подаю́т душа́м и телесе́м,/ я́ко исто́чник исцеле́ний/ и бич бесово́м прогони́тельный,/ и о́браз твой честны́й, Кли́менте всему́дре,/ печа́льным есть утеше́ние.</p>
                <p>Мирска́го сноше́ния отступи́в/ и земна́го пристра́стия,/ невеще́ственное житие́ соверши́л еси́/ и Безпло́тным счисли́лся еси́,/ с ни́миже ны́не пребыва́я, Кли́менте приснопа́мятне,/ пою́щих тя сохраня́й.</p>
                <p>
                    <style>Сла́ва, глас 6:</style>
                </p>
                <p>Сра́дуйтеся нам, вси слове́нстии ро́ди,/ началопа́стырь бо наш и о́бщий всех предста́тель,/ в дне́шний день в честне́м хра́ме свое́м призира́я,/ всем помога́ет свои́ми моли́твами./ Те́мже, по до́лгу восхваля́юще, вопие́м к нему́:/ покры́й нас кро́вом моли́твы твоея́,/ велича́йший Кли́менте святи́телю, мо́лим тя!</p>
                <p>
                    <style>И ны́не, пра́здника, глас 8:</style>
                </p>
                <p>Дави́д провозглаша́ше тебе́, Пречи́стая,/ прови́дя освяще́ние вхо́да Твоего́ в храм,/ в не́мже концы́, <style>Днесь</style> пра́зднующе,/ славосло́вят Тя, Всепе́тая,/ Я́же бо пре́жде Рождества́ Де́ва/ и по Рождестве́ пребы́вши нетле́нна, Ма́ти Сло́ва жи́зни./ <style>Днесь</style> в хра́ме Заха́рия весели́тся,/ восприе́м Тя, Влады́чице,/ и свята́я святы́х ра́дуются,/ подъе́мши Тя, исто́чника жи́зни на́шея./ Те́мже и мы псало́мски вопие́м Ти:/ о нас моли́ Сы́на Твоего́ и Бо́га на́шего/ дарова́ти нам ве́лию ми́лость.</p>
                <p>
                    <style>На стихо́вне стихи́ры, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Воспои́м Бо́гови,/ да́вшему врачевство́/ душа́м и телесе́м/ безсре́бренное рабо́м,/ Кли́мента Боже́ственнейшаго.</p>
                <p>
                    <style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
                <p>Изба́вителя сострада́тельна,/ и предста́теля те́пла,/ и Небе́снаго граждани́на/ стяжа́вше тя, Кли́менте о́тче наш,/ досто́йно ублажа́ем.</p>
                <p>
                    <style>Стих:</style> Моисе́й и Ааро́н во иере́ех Его́/ и Самуи́л в призыва́ющих И́мя Его́.</p>
                <p>Ми́ро излия́нное/ и́мя твое́, Богому́дре,/ тем возлюби́ша тя про́чее/ ду́ши ве́рных доброде́тельныя,/ я́коже отрокови́цы Боголюбе́зныя.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Богоро́дице Честна́я,/ апо́столов украше́ние/ и святи́телей сла́во,/ моли́ о нас Сы́на Твоего́,/ во е́же спасти́ся нам.</p>
                <p>
                    <style>Тропари́ свята́го и пра́здника зри на вели́цей вече́рни </style>
                    <emphasis>
                        <style>(</style>
                    </emphasis>
                    <emphasis>
                        <style>зри день сей ни́же</style>
                    </emphasis>
                    <emphasis>
                        <style>)</style>
                    </emphasis>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>Пе́рвыя кафи́змы 1-й антифо́н </style>Блаже́н муж: 
                    <style>На </style>
                    Го́споди, воззва́х: 
                    <style>
                        поста́вим стихо́в 8 и пое́м пре́жде 4 стихи́ры пра́здника 
                        <emphasis>(</emphasis></style>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>И́ны стихи́ры, свята́го Кли́мента О́хридскаго, глас 2.</style>
                </p>
                <p>
                    <style>Подо́бен:</style> Ки́ими похва́льными:</p>
                <p>Ки́ими похва́льными венцы́/ <style>Днесь</style> Кли́мента увенча́им?/ сло́ву Бо́жию бу́йство пло́ти подру́чно покори́вшаго,/ непреподо́бныя стра́сти возненави́девшаго/ и за́поведи Ева́нгелия испо́лнившаго,/ к наказа́нию Боже́ственному свои́ми веща́ньми всех наста́вльшаго,/ песнопе́нием и ико́нным украше́нием Це́рковь обогати́вшаго/ и ко спасе́нию соверше́ннейшему лю́ди руководи́вшаго си́лою Христа́ Бо́га на́шего,/ И́же име́яй ве́лию ми́лость.</p>
                <p>Ки́ими вдохнове́нными пе́сньми/ <style>Днесь</style> Кли́мента воспои́м?/ розгу́ лозы́ и́стинныя,/ житие́м доброде́тельным выспрь прозя́бшую/ и Бо́гом де́лателем возде́ланную,/ плоды́ мно́гими гобзу́ющую/ и да́ры Ду́ха плодонося́щую — словеса́ Богодухнове́нная,/ я́коже цветы́ ра́йския благоу́ханныя,/ и по́двиги нетле́нныя,/ я́коже от гроздо́в вино́, сердца́ веселя́щее,/ благода́тию Христа́ Бо́га на́шего,/ И́же име́яй ве́лию ми́лость.</p>
                <p>Ки́ими благоглаго́ливыми словесы́/ <style>Днесь</style> Кли́мента почти́м?/ Небе́снаго му́жа на земли́ во пло́ти,/ требога́тное сокро́вище доброде́телей собра́вшаго,/ ны́не же со А́нгелы ду́хом пребыва́ющаго;/ я́коже зерца́лом пре́жде в гада́нии,/ му́дрость Бо́жию смотре́вшаго,/ ны́не же непосре́дне лице́м к лицу́/ Свет Боже́ственный блаже́нне зря́щаго,/ Христа́ Бо́га на́шего,/ И́же име́яй ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Доброде́телей воскормля́емь млеко́м,/ дости́гл еси́ верх соверше́нства,/ любве́ бо возже́гся огне́м/ и стра́сти испепели́в до конца́ злосмра́дныя,/ был еси́ воздержа́ния и кро́тости пра́вило,/ ми́лости исто́чник и сострада́ния бе́здна./ Но, о быстре́йшая по́моще и ско́рое заступле́ние/ тя ве́рно призыва́ющих, Кли́менте, святе́йший о́тче,/ предста́ни и ны́не ду́хом/ и изба́ви нас от му́чащаго греха́,/ я́ко мно́гое име́яй дерзнове́ние ко Го́споду.</p>
                <p>
                    <style>И ны́не, пра́здника, глас 8:</style>
                </p>
                <p>По Рождестве́ Тво́ем, Богоневе́сто Влады́чице,/ пришла́ еси́ в храм Госпо́день/ воспита́тися во свята́я святы́х,/ я́ко освяще́нна./ Тогда́ и Гаврии́л по́слан бысть к Тебе́, Всенепоро́чней,/ пи́щу Тебе́ принося́./ Небе́сная вся удиви́шася,/ зря́ще Ду́ха Свята́го, в Тя все́льшася./ Те́мже, Пречи́стая и Нескве́рная,/ я́же на Небеси́ и на земли́ сла́вима,/ Ма́ти Бо́жия, спаси́ род наш!</p>
                <p>
                    <style>Вход. Све́те ти́хий: проки́мен дне и чте́ния три 
                        <emphasis>(</emphasis></style>
                    <emphasis>
                        <style>зри Мине́ю ноября́  </style>23-й день</emphasis>
                    <emphasis>
                        <style>).</style>
                    </emphasis>
                </p>
                <p>
                    <style>На литии́ стихи́ры, глас 1:</style>
                </p>
                <p>Вели́кая и́стины труба́,/ Кли́мент, святи́тель чу́дный,/ вся празднолю́бцы <style>Днесь</style> к весе́лию созыва́ет./ Све́тлое у́бо торжество́ предусря́щим/ до́браго па́стыря, вси ве́рнии,/ пе́сньми сла́вяще свяще́нныя его́ труды́,/ я́ко да моли́твами его́/ прии́мем от Христа́ ве́лию ми́лость.</p>
                <p>
                    <style>Глас 2:</style>
                </p>
                <p>Ми́ру излия́вшуся на тя благода́ти/ и Христо́во благоуха́ние тя соде́лавшу,/ пома́зался еси́ священноде́йствовати Ева́нгелие Ца́рствия Небе́снаго/ и благово́ния ра́зума его Бо́лгарскую всю зе́млю испо́лнити./ Те́мже, гла́сы моле́бныя раб твои́х/ благосе́рдно прие́мля, Кли́менте приснопа́мятне,/ проси́ да́тися нам ве́лией ми́лости.</p>
                <p>
                    <style>Сла́ва, глас 6:</style>
                </p>
                <p>Благода́ть чуде́с свы́ше прие́м/ и ро́ды слове́нския просвети́в сло́вом Ева́нгелия,/ святи́телей еси́ сла́ва же и похвала́/ и всея́ Болга́рии великопропове́дный апо́стол,/ Кли́менте, о́тче всеблаже́нне./ Дерзнове́ние у́бо име́я ко Го́споду,/ Того́ моли́ спа́стися душа́м на́шим.</p>
                <p>
                    <style>Глас 5:</style>
                </p>
                <p>Во оде́жду свяще́нства оде́ян,/ побо́рниче Ду́ха велича́йший,/ престо́лу предста́л еси́ мучи́теля/ и в темни́цу затворе́н был еси́,/ бе́дствуя про́поведи ра́ди Ева́нгелия Христо́ва/ и му́ченическое показу́я противле́ние./ Свобо́ду же Бо́гом улучи́в,/ к бо́лгаром новокреще́нным прите́кл еси́/ и сло́вом твои́м непосты́дно/ посе́ял еси́ се́мя Се́ющаго,/ И́же име́яй ве́лию и бога́тую ми́лость.</p>
                <p>
                    <style>И ны́не, пра́здника, глас то́йже:</style>
                </p>
                <p>Возсия́ день ра́достен и пра́здник всече́стен:/ <style>Днесь</style> бо, я́же пре́жде Рождества́ и по Рождестве́ Де́ва пребы́вши,/ в храм Госпо́день приво́дится,/ и ра́дуется Заха́рия ста́рец, роди́тель Предте́чев,/ и вопие́т ве́село:/ прибли́жися Предста́тельница скорбя́щих в храм святы́й,/ я́ко Свята́ освяти́тися во оби́телище Всецаря́./ Да весели́тся Иоаки́м пра́отец,/ и А́нна да ра́дуется,/ я́ко принесо́ша Бо́гу, я́ко триле́тствующую ю́ницу,/ Непоро́чную Влады́чицу./ Ма́тери, сра́дуйтеся, де́вы, взыгра́йте,/ и непло́ды, сликовству́йте,/ я́ко отве́рзе нам Небе́сное Ца́рство пронарече́нная Всецари́ца,/ ра́дуйтеся, лю́дие, и весели́теся.</p>
                <p>
                    <style>На стихо́вне стихи́ры, глас 6.</style>
                </p>
                <p>
                    <style>Подо́бен:</style> Все отло́жше:</p>
                <p>Весь от ю́ности возложи́вся Влады́це,/ Богому́дре Кли́менте,/ вне пло́ти был еси́/ и вся́каго мирска́го сноше́ния,/ страсте́й тече́ние изсуши́в гу́бою доброде́телей,/ и ум свобо́дный земна́го пристра́стия/ привле́кл еси́ к мы́сленным селе́нием,/ иде́же ны́не, приближа́яся/ Престо́лу Христа́ Бо́га на́шего,/ со дерзнове́нием моли́ся о душа́х на́ших.</p>
                <p>
                    <style>Стих:</style> Свяще́нницы Твои́, Го́споди, облеку́тся в пра́вду,/ и преподо́бнии Твои́ возра́дуются.</p>
                <p>Воздержа́ние во́льное и труд по́двига восприи́м,/ Богому́дре Кли́менте,/ житие́ равноа́нгельное и невеще́ственное/ на земли́ показа́л еси́./ Те́мже и мзду́ прия́л еси́ толи́ких трудо́в,/ дарова́ния Ду́ха,/ па́стырь быв слове́снаго ста́да,/ и мо́ре чуде́с неизчерпа́емое,/ свяще́нства соверше́ние и мона́шествующих пра́вило,/ проро́к же бу́дущих нело́жный/ и слове́ном апо́стол Христа́ Бо́га на́шего,/ Его́же приле́жно моли́ о душа́х на́ших.</p>
                <p>
                    <style>Стих:</style> Моисе́й и Ааро́н во иере́ех Его́/ и Самуи́л в призыва́ющих И́мя Его́.</p>
                <p>Кири́ллу после́дуя, просвети́телю Слове́нскому,/ Богому́дре Кли́менте,/ и Мефо́дию святи́телю по стопа́м ше́ствуя,/ я́коже скрижа́ль доброде́тели,/ житие́ их проо́бразно сотвори́л еси́./ Нау́ма же име́я,/ сосу́да Ду́ха, сподви́жника/ в труде́х равноапо́стольных,/ и весь лик честны́х учени́к,/ Бо́лгар утверди́л еси́/ в ве́ре чи́стей Христа́ Бо́га на́шего,/ Его́же со дерзнове́нием моли́ о душа́х на́ших.</p>
                <p>
                    <style>Сла́ва, глас 6:</style>
                </p>
                <p>Я́коже жизнь твоя́ Боже́ственна,/ та́ко и коне́ц твой свяще́нный,/ святи́телю Кли́менте блаже́нне,/ в не́мже все мно́жество О́хридское, собра́вшеся,/ я́коже ви́деша тя бездыха́нна,/ глаго́лы жа́лостными вопия́ху, глаго́люще:/ рцы после́днее сло́во рабо́м твои́м,/ немо́лчный пропове́дниче слове́ном!/ Где оставля́еши ча́да твоя́,/ я́же ущедри́л еси́ я́ко оте́ц благоутро́бный?/ Оба́че а́ще и во гро́бе возле́гл еси́,/ но горе́ тя стяжа́хом предста́теля/ и к Бо́гу моли́твенника/ любо́вию чту́щии тя.</p>
                <p>
                    <style>И ны́не, пра́здника, глас то́йже:</style>
                </p>
                <p><style>Днесь</style>, собо́ри ве́рных, соше́дшеся,/ духо́вне да торжеству́им/ и Богоотрокови́цу Де́ву и Богоро́дицу,/ в храм Госпо́день приводи́му,/ благоче́стно восхва́лим,/ предъизбра́нную от всех родо́в/ во оби́телище всех Царя́ Христа́ и Бо́га./ Де́вы, свещи́ нося́ще, предъиди́те,/ Присноде́вы чту́ще честно́е происхожде́ние;/ ма́тери, печа́ль всю отложи́вше,/ ра́достно спосле́дствуйте Ма́тери Бо́га быва́ющей/ и ра́дости ми́ра Хода́таице./ Вси у́бо ра́достно, е́же ра́дуйся!/ со А́нгелом возопии́м Обра́дованней,/ при́сно моля́щейся о душа́х на́ших.</p>
                <p>
                    <style>На благослове́нии хле́бов тропа́рь свята́го два́жды и пра́здника еди́ножды.</style>
                </p>
                <p>
                    <style>Тропа́рь святи́теля Кли́мента, глас 4:</style>
                </p>
                <p>Словесы́ наста́вил еси́ язы́ки<a type="note" xlink:href="#note220">220</a>
                    в ве́ру Христо́ву,/ де́лы же возвы́сил еси́ себе́ к Боже́ственней жи́зни,/ святи́телю Кли́менте равноапо́стольне,/ чудесы́ сия́я приступа́ющим к тебе́ ве́рно/ и зна́меньми озаря́я Це́рковь пресла́вно,/ сего́ ра́ди честну́ю твою́ па́мять сла́вим.</p>
                <p>
                    <style>Ин тропа́рь святи́теля, глас то́йже:</style>
                </p>
                <p>Я́ко труба́ Арха́нгела Бо́жия/ оглаша́еши ро́ди слове́нстии на вся ве́ки/ и к чудеси́ пресла́вному утвержде́ния люде́й твои́х в Правосла́вии/ прилага́еши неиждива́емо чудеса́ ве́лия да́же доны́не./ Те́мже с любо́вию почита́ем присночестну́ю па́мять твою́,/ святи́телю Кли́менте равноапо́стольне, и мо́лим:/ моли́ся о душа́х на́ших.</p>
                <p>
                    <style>Тропа́рь пра́здника, глас 4:</style>
                </p>
                <p><style>Днесь</style> благоволе́ния Бо́жия предображе́ние/ и челове́ков спасе́ния пропове́дание:/ в хра́ме Бо́жии я́сно Де́ва явля́ется/ и Христа́ всем предвозвеща́ет./ Той и мы велегла́сно возопии́м:/ ра́дуйся, смотре́ния/ Зижди́телева исполне́ние.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь пра́здника два́жды. Сла́ва, тропа́рь свята́го. И ны́не, пра́здника.</style></p>
                <p>
                    <style>По 1-м стихосло́вии седа́лен, глас 3.</style>
                </p>
                <p><style>Подо́бен:</style> Боже́ственныя ве́ры:</p>
                <p>Боже́ственными догма́ты воспита́н,/ наста́вил еси́ к Боже́ственней ве́ре ро́ды Бо́лгарския, приве́д креще́нием/ и сотвори́в я лю́ди избра́ны,/ страсте́й разли́чных изба́вил еси́,/ о́тче преподо́бне, Христа́ Бо́га моли́/ дарова́тися нам ве́лией ми́лости.</p>
                <p>
                    <style>Сла́ва, и ны́не, пра́здника, глас 1.</style>
                </p>
                <p><style>Подо́бен:</style> Лик А́нгельский:</p>
                <p>Пра́ведных плод Иоаки́ма и А́нны прино́сится Бо́гу во святи́лище свято́е,/ пло́тию младе́нствующи, Пита́тельница жи́зни на́шея,/ Ю́же благослови́ свяще́нный Заха́рия,/ Сию́ вси я́ко Ма́терь Бо́жию ве́рно да ублажи́м.</p>
                <p>
                    <style>По 2-м стихосло́вии седа́лен, глас 4.</style>
                </p>
                <p><style>Подо́бен:</style> Удиви́ся Ио́сиф:</p>
                <p>От младе́нческаго во́зраста зако́ну Бо́жию бога́тно научи́вся,/ лю́ди утверди́л еси́ Боговеща́нными уче́ньми твои́ми/ и честны́м твои́м житие́м всех наста́вил еси́ презира́ти плоть и я́же в ми́ре кра́сная,/ к Небеси́ же при́сно зре́ти и Боже́ственному наслажде́нию,/ е́же нам получи́ти моли́ся,/ ве́рою почита́ющим честну́ю па́мять тво́ю.</p>
                <p>
                    <style>Сла́ва, и ны́не, пра́здника, глас и подо́бен то́йже:</style>
                </p>
                <p>Пре́жде зача́тия, Чи́стая, освяти́лася еси́ Бо́гу/ и, ро́ждшися на земли́, дар принесла́ся еси́ ны́не Ему́,/ исполня́ющи оте́ческое обеща́ние./ В Боже́ственнем же хра́ме, я́ко су́що Боже́ственный храм,/ от младе́нства чи́сте со свеща́ми све́тлыми отдана́ бы́вши,/ яви́лася еси́ прия́телище Непристу́пнаго и Боже́ственнаго Све́та./ Вели́ко вои́стинну предше́ствие Твое́, Еди́на Богоневе́сто и Присноде́во.</p>
                <p>
                    <style>На полиеле́и велича́ние:</style>
                </p>
                <p>Велича́ем тя,/ святи́телю о́тче Кли́менте,/ и́же уче́ньми твои́ми ро́ды слове́нския просвети́л еси́/ и ко Христу́ приве́л еси́.</p>
                <p>
                    <style>По полиеле́и седа́лен, глас 8.</style>
                </p>
                <p>
                    <style>Подо́бен:</style> Прему́дрость и Сло́во:</p>
                <p>Апо́стол Христо́вых ре́вность восприи́м,/ объя́л еси́ се́рдцем всю зе́млю Бо́лгарскую,/ пропове́дуя лю́дем Христо́во Ева́нгелие/ и изводя́ от пре́лести мно́жества неизче́тная./ Те́мже тече́ние — по Па́влу — соверши́в,/ вене́ц прия́л еси́ досто́йный трудо́в твои́х, святи́телю блаже́нне,/ моли́ Христа́ Бо́га грехо́в оставле́ние дарова́ти/ пра́зднующим любо́вию честну́ю па́мять тво́ю.</p>
                <p>
                    <style>Сла́ва, и ны́не, пра́здника, глас 8.</style>
                </p>
                <p>
                    <style>Подо́бен:</style> Повеле́нное та́йно:</p>
                <p>Да ра́дуется Дави́д песнопи́сец/ и да ликовству́ет Иоаки́м со А́нною,/ я́ко Плод Святы́й из них произы́де,/ Мари́я светоно́сная, Боже́ственная свеща́,/ и ра́дуется, входя́щи в храм,/ Ю́же и зря, благослови́ Варахи́ин сын и, ра́дуяся, взыва́ше:/ ра́дуйся, чу́до всеми́рное.</p>
                <p>
                    <style>Та́же степе́нна, 1-й антифо́н 4-го гла́са. Проки́мен, глас 4: </style>Уста́ моя́ возглаго́лют прему́дрость,/ и поуче́ние се́рдца моего́ ра́зум. 
                    <style>Стих:</style> 
                    Услы́шите сия́, вси язы́цы,/ внуши́те, вси, живу́щии по вселе́нней. Вся́кое дыха́ние: 
                    <style>Ева́нгелие от Иоа́нна, зача́ло 35.</style></p>
                <p>
                    <style>По 50-м псалме́ стихи́ра самогла́сна, глас 6:</style>
                </p>
                <p>Филосо́фию вы́шнюю восприи́м/ и в глубину́ прему́дрости вни́кнув,/ Всецарю́ соедини́лся еси́,/ святи́телю Кли́менте,/ и, я́коже зерца́ло нескве́рное, изобрази́л еси́/ бога́тство Боже́ственных Писа́ний./ Те́мже язы́к е́ллинский слове́ном уясни́в/ и наро́ды просвети́в благоче́стием,/ коне́ц от Бо́га блаже́нный улучи́л еси́/ и мо́лишися о нас,/ и́же ве́рою и любо́вию тя сла́вящих.</p>
                <p>
                    <style>Та́же кано́н пра́здника, на 4 
                        <emphasis>(</emphasis></style>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>Кано́н святи́телю дре́вний, глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
                    <emphasis/>
                </p>
                <p>
                    <style>Припе́в: </style>Святи́телю Кли́менте, равноапо́стольне,/ моли́ Бо́га о нас.</p>
                <p>Прииди́те, пе́сньми духо́вными восхва́лим све́тлую па́мять святи́теля Кли́мента,/ и́мже вся Це́рковь просвеще́нна Хри́ста сла́вит.</p>
                <p>Я́коже со́лнце, в ми́ре сия́я, святи́телю Кли́менте,/ просвеща́еши вселе́нную житие́м твои́м,/ и́мже и мене́ просвети́, молю́ся.</p>
                <p>Наста́ светоза́рная па́мять твоя́, святи́телю Кли́менте,/ озаря́ющи всех, в святе́й твое́й це́ркви ве́рных соше́дшихся и тя сла́вящих.</p>
                <p>
                    <style>Богоро́дичен:</style> Дверь Небе́сную, Ю́же проро́цы пропове́даша,/ Де́ву, Христа́ ро́ждшую, в пе́снех по достоя́нию возвели́чим.</p>
                <p>
                    <style>Вторы́й кано́н святи́телю, творе́ние Дими́трия Хоматиа́на, архиепи́скопа О́хридскаго, глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Триста́ты
                        <strong>
                            <a type="note" xlink:href="#note221">221</a></strong>кре́пкия, Рожде́йся от Де́вы,/ во глубине́ безстра́стия/ души́ трича́стное потопи́, молю́ся,/ да Тебе́, я́ко в тимпа́не,/ во умерщвле́нии телесе́/ побе́дное воспою́ пе́ние.</emphasis>
                    <emphasis/>
                </p>
                <p>Невеще́ственным просвеще́нием светя́ся/ и житие́ чи́стое произволя́я,/ жи́тельством доброде́тельным собесе́дник А́нгелов/ и свет ве́рным был еси́, блаже́нне.</p>
                <p>Показа́л еси́ лю́дем стези́ благоче́стия,/ заблу́ждшим в путе́х поги́бели пре́лестию сатани́нскою./ Те́мже тя я́ко Богоглаго́льника/ и Госпо́дня апо́стола пе́сньми сла́вим, приснопа́мятне.</p>
                <p>Тимофе́я я́сно подража́я, вме́сто Па́вла, всея́ земли́ просвети́теля,/ пропове́дником ве́ры Мефо́дию и Кири́ллу после́довал еси́./ Сего́ ра́ди с ни́ми просла́вился еси́, Богому́дре.</p>
                <p>Возлюби́л еси́ Бо́га от всего́ се́рдца/ и ми́ра кра́сных отве́рглся еси́ всеце́ло./ Сего́ ра́ди молю́ тя:/ плотски́я рабо́ты моли́твами твои́ми измени́ мя,/ я́ко злосе́рдие к Бо́гу ражда́ющия.</p>
                <p>
                    <style>Богоро́дичен: </style>Соблюда́ти честны́я за́поведи Спа́са/ укрепи́ мя Твои́ми те́плыми заступле́нии, Пречи́стая,/ я́ко да любо́вию Тя сла́влю,/ в Рождестве́ сла́ву де́вства невреди́му соблю́дшую.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́нии́ кра́ю, ве́рных утвержде́ние,/ Еди́не Человеколю́бче.</emphasis>
                    <emphasis/>
                </p>
                <p>Прииди́те вси, почти́м краси́теля церко́внаго Кли́мента,/ моля́ще не преста́ти ста́ду своему́ мир/ и душа́м на́шим ми́лость посыла́ти.</p>
                <p>К тво́ей святы́ни припа́дающе, блаже́нне,/ умиле́нным гла́сом тебе́ вопие́м:/ призри́ на ны моли́твами твои́ми, мо́лим тя.</p>
                <p>Луча́ми кни́жнаго уче́ния напая́я весь мир слове́нский,/ сия́еши, я́коже со́лнце, златоза́рными словесы́,/ и́миже озари́ нас, мо́лим тя.</p>
                <p>
                    <style>Богоро́дичен:</style> Неизрече́нно ро́ждши Оте́ческую Зарю́,/ Вседе́теля всей тва́ри и Спа́са душ на́ших,/ утверди́ ны в любви́ Твое́й, Пречи́стая.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Не му́дростию, и си́лою, и бога́тством хва́лимся,/ но Тобо́ю, О́тчею Ипоста́сною му́дростию, Христе́,/ несть бо свят, па́че Тебе́, Человеколю́бче.</emphasis>
                    <emphasis/>
                </p>
                <p>Му́дростию слове́с твои́х ве́ру уясни́л еси́/ и научи́л еси́ лю́ди, в пре́лесть многобо́жия уклони́вшияся,/ Тро́ицу че́ствовати Еди́ную.</p>
                <p>Си́лою Ду́ха Уте́шителя загради́в ху́льныя на Него́ уста́,/ и ересе́й нача́льники, кре́пко зауши́в, посрами́л еси́.</p>
                <p>Непоро́чным житие́м Бо́гу послужи́в, блаже́нне о́тче,/ я́коже дре́вний Ааро́н, всепло́дие прине́сл еси́,/ о ста́де твое́м моля́ся.</p>
                <p>Ка́пли сле́зныя несть во мне ко омове́нию душе́вных скверн,/ ты у́бо омы́й мя моли́твами твои́ми,/ струю́ покая́ния мне источа́я.</p>
                <p>
                    <style>Богоро́дичен:</style> Ту́чная горо́, Ю́же Дави́д предзри́ше Ду́хом,/ молю́ Тя приле́жно, Влады́чице,/ обрати́ мя, заблу́ждшаго в гора́х отча́яния.</p>
                <p>
                    <style>Конда́к святи́теля, глас 3.</style>
                </p>
                <p>
                    <style>Подо́бен:</style> Де́ва <style>Днесь</style>:</p>
                <p>Храм твой, свя́те, врачевство́ духо́вное/ пресла́вно показу́ется ве́рно приступа́ющим,/ всех бо разли́чных боле́зней избавля́ет,/ стра́сти же душ вся́ческия усыпа́ет./ Сего́ ра́ди тя, всеблаже́нне,/ те́пла предста́теля имену́ем.</p>
                <p>
                    <style>И́кос:</style>
                </p>
                <p>Воспои́м вси ны́не Бо́лгарских люде́й иера́рха,/ благогове́йно приступа́юще в хра́ме его́,/ и Боже́ственную ра́ку моще́й его́ целу́им, к не́му глаго́люще:/ о́тче Богому́дре, ты еси́ па́стырь наш и учи́тель,/ ты град и род твой соблюда́ти не оскудева́й,/ на твоя́ бо приле́жныя моли́твы упова́юще,/ тя, всеблаже́нне, те́пла предста́теля имену́ем.</p>
                <p>
                    <style>Седа́лен, глас 8.</style>
                </p>
                <p>
                    <style>Подо́бен:</style> Прему́дрость и Сло́во:</p>
                <p>Похвала́ми согла́сно почти́м святи́теля вели́каго,/ напои́вшаго всех словесы́ кни́жными/ и весь мир Слове́нский просвети́вшаго заря́ми духо́вными./ Тем, соше́дшеся, досто́йно просла́вим святы́я по́двиги его́/ и к нему́ возопии́м:/ Кли́менте сла́вне,/ моли́ Христа́ Бо́га грехо́в оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, пра́здника, глас 4.</style>
                </p>
                <p>
                    <style>Подо́бен:</style> Удиви́ся Ио́сиф:</p>
                <p>Непоро́чная А́гница и Нескве́рный Черто́г,/ в дом Бо́жий Богоро́дица Мариа́м с весе́лием вво́дится пресла́вно,/ Ю́же А́нгели Бо́жии дорино́сят ве́рно,/ и вси ве́рнии блажа́т при́сно,/ и благода́рственно пою́т Ей непреста́нно ве́лиим гла́сом:/ на́ша сла́ва и спасе́ние Ты еси́, Всенепоро́чная.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра о́тча/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
                    <emphasis/>
                </p>
                <p>Тя ми́рови Христо́с па́стыря подаде́,/ поручи́в ти ста́до избра́нное, блаже́нне./ Тем, я́ко со́лнце, сия́еши,/ озаря́я моля́щих ти ся.</p>
                <p>Очи́стив ду́шу, и те́ло, и ум, му́дре Кли́менте,/ я́ко зла́то, на земли́ све́тел был еси́,/ сосу́д досто́ин Пресвята́го Ду́ха.</p>
                <p>Вся тварь <style>Днесь</style> прославля́ет труды́ твоя́, святи́телю Кли́менте./ Просвети́ ны у́бо/ и отпуще́ние грехо́в пода́ждь моли́твами твои́ми.</p>
                <p>
                    <style>Богоро́дичен:</style> Безсе́менно заче́ншая Творца́ всех, Пренепоро́чная,/ пречи́стеи ру́це возде́вши,/ в ми́ре покры́й ны крыло́ма Твои́ма/ и от гряду́щаго гне́ва изба́ви ны.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Седя́й в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ нетле́нною дла́нию и спасе́ зову́щия:/ сла́ва, Христе́, си́ле Твое́й.</emphasis>
                    <emphasis/>
                </p>
                <p>Честна́я мирополо́жница святы́х моще́й твои́х де́моны прогоня́ет,/ стра́сти изцеля́ет неизце́льныя и многообра́зных избавля́ет обстоя́ний притека́ющия./ Те́мже ве́рно тя сла́вим.</p>
                <p>И уме́рша тя почита́ем я́ко жи́ва, блаже́нне,/ неги́блемыя бо жи́зни но́сиши де́йство, я́ко чуде́с благода́ть прие́м,/ те́мже зове́м:/ сла́ва Облагодати́вшему тя.</p>
                <p>Исто́чник изцеле́ний опису́ет/ еди́наго изцеле́ния де́йство на вся́кое ле́то<a type="note" xlink:href="#note222">222</a>
                    ,/ Кли́ментова же ра́ка неизче́тная мно́жества неду́гов вся́ческих прогоня́ет всегда́.</p>
                <p>Помышле́ньми согреша́ю всегда́, и словесы́, и дея́ньми,/ те́мже удали́хся от лица́ Твоего́, Го́споди./ Но, обрати́в, спаси́ мя я́ко блу́днаго,/ непреста́нными Твоего́ святи́теля моли́твами.</p>
                <p>
                    <style>Богоро́дичен:</style> Непрело́жна Влады́ку родила́ еси́ пло́тию, Де́во,/ спасти́ восхоте́вшаго челове́ка./ Те́мже к блу́дному житию́ отвраще́нна мя/ к покая́нию обрати́ предста́тельствы Твои́ми.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
                    <emphasis/>
                </p>
                <p>К твое́й святы́ни вси припа́даем, Кли́менте, святи́телю Спа́сов,/ умиле́нными глаго́лы со слеза́ми вопию́ще:/ не забу́ди моли́твенники твоя́.</p>
                <p>А́нгельское житие́ име́в на земли́,/ ра́вную со А́нгелы честь восприе́млеши,/ с ни́миже ны́не предстоя́ Влады́це, моли́ся о ста́де твое́м.</p>
                <p>Свяще́нную слу́жбу всегда́ Бо́гу вознося́,/ всех ко благоче́стию приводи́л еси́ словесы́ духо́вными,/ и́миже и мене́ озари́, молю́ тя.</p>
                <p>
                    <style>Богоро́дичен:</style> Ма́тернее дерзнове́ние к Сы́ну Твоему́ иму́щи,/ на спасе́ние челове́ков рожде́нному,/ не пре́зри моли́тв на́ших, Пречи́стая,/ Тя бо по Бо́зе Еди́ну помо́щницу и́мамы.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Нечести́вии не у́зрят сла́вы Твоея́, Христе́,/ но мы Тя, Единоро́дне,/ Оте́ческия сла́вы сия́ние Божества́,/ от но́щи у́тренююще,/ воспева́ем, Человеколю́бче.</emphasis>
                    <emphasis/>
                </p>
                <p>Си́лою Ду́ха про́поведь твою́ посе́ял еси́ в слу́хи лю́бящих суету́, о́тче,/ и многопло́дный клас благоче́стия собра́л еси́.</p>
                <p>Умерщвле́ние изволя́я носи́ти Христо́во во пло́ти твое́й всегда́,/ жи́ва Сего́ в тебе́ име́л еси́, по Па́влу,/ И́же тя в зе́млю живы́х всели́.</p>
                <p>Гла́сы тво́их раб прие́мля, пребога́те,/ изба́ви нас от вся́ких боле́зней, и обстоя́ний,/ и осужде́ния бу́дущаго моли́твами твои́ми.</p>
                <p>Изцеле́ний река́ сый, ди́вне,/ мои́х губи́тельных страсте́й тече́ние изсуши́ твои́ми моли́твами/ и сле́зными тече́нии ду́шу мою́ очи́сти.</p>
                <p>
                    <style>Богоро́дичен:</style> Ма́тернее приве́тствие с де́вством на Тебе́ сочета́ся, Чи́стая,/ Зижди́теля бо родила́ еси́ па́че разуме́ния./ Те́мже, Матероде́ву Тя разуме́юще, сла́вим.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                    <emphasis/>
                </p>
                <p>Тучено́сен о́блак яви́лся еси́ всем Це́рквам, Кли́менте свя́те./ И ны́не моли́ся Влады́це ро́су духо́вную излия́ти на нас, певцы́ твоя́.</p>
                <p>Све́тится Це́рковь О́хридская, труды́ твоя́ почита́ющи,/ в ню́же прише́д, сохрани́ от бед честву́ющих честну́ю па́мять твою́.</p>
                <p>Я́ко гром, греми́ громогла́сным язы́ком Небе́сное уче́ние,/ и я́ко кимва́л, звяца́я златоза́рными устна́ми,/ всю зе́млю огласи́л еси́, блаже́нне Кли́менте, Богогла́се.</p>
                <p>
                    <style>Богоро́дичен:</style> Не преста́й о нас моля́щися, Богоро́дице Де́во,/ я́ко ве́рным Ты еси́ утвержде́ние и кре́пость Боже́ственная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи</emphasis>́
                    <emphasis>щшися/ ра́ди ми́лости от ребр Твои́х/ исте́кшею кро́вию.</emphasis>
                    <emphasis/></p>
                <p>Восте́кл еси́, я́коже звезда́, осиява́я концы́ слове́нския/ и к све́ту Богопозна́ния возставля́я/ стра́стне во тьме неве́дения спя́щия.</p>
                <p>Намасти́ еле́ем твои́х заступле́ний/ гла́вы окружа́ющих честну́ю ра́ку моще́й твои́х/ и почита́ющих честна́я твои́ исправле́ния.</p>
                <p>Погуби́л еси́ ерети́ческое злоче́стие,/ на Ду́ха в высоту́ взе́млющее хуле́ние,/ держа́ву же благочести́вых догма́т укрепи́л еси́.</p>
                <p>Покажи́ мя превы́шша злоде́йства злосе́рдных,/ и́маши бо дерзнове́ние к Влады́це, святи́телю вели́кий,/ и бу́ди ми крепча́йшее прибе́жище.</p>
                <p>
                    <style>Богоро́дичен:</style> Ми́лостива соде́лай Сы́на Твоего́, Богома́ти,/ благоче́стно Тя, Богоро́дицу, испове́дающим/ и пода́ждь нам ми́лости Твоя́ пребога́тыя.</p>
                <p>
                    <style>Конда́к и и́кос пра́здника 
                        <emphasis>(</emphasis></style>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
                    <emphasis/>
                </p>
                <p>Гроб твой честны́й со стра́хом обстоя́ще, святи́телю,/ умиле́нным гла́сом вопие́м ти,/ грехо́в избавле́ние прося́ще.</p>
                <p>Не отврати́ лица́ твоего́, блаже́нне Кли́менте,/ но моли́ся к Изба́вителю Христу́ Бо́гу,/ да ми́лости Своея́ сподо́бит ны.</p>
                <p>Простри́ на моли́тву пречестне́и ру́це твои́, Кли́менте свя́те,/ и защити́ от всех зол,/ укрепля́я и освяща́я нас.</p>
                <p>
                    <style>Богоро́дичен:</style> Безсе́менно вмести́вши Творца́ во чре́ве Свое́м/ и неизрече́нно роди́вши,/ Того́ умоли́ я́ко Ма́ти спасти́ ду́ши на́ша.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Спасы́й во огни́ Авраа́мския Твоя́</emphasis>
                    <emphasis>о́троки/ и халде́и уби́в,/ я́же пра́вда пра́ведно уловля́ше,/ Препе́тый Го́споди, Бо́же оте́ц на́ших,/ благослове́н еси́.</emphasis>
                </p>
                <p>От ве́ждей твои́х дрема́ние отря́сл еси́, бо́дрствуя в моли́твах,/ и неусы́пною стра́жею дале́че от па́ствы твоея́ губи́тели отгна́л еси́, вопия́:/ Бо́же оте́ц на́ших, благослове́н еси́.</p>
                <p>Апо́столов лик украша́еши я́ко све́тлый Богоглаго́льник,/ страстоте́рпцев мно́жество восполня́еши я́ко без кро́ве му́ченик,/ свяще́нников собра́ние составля́еши я́ко знамено́сный святи́тель, вопия́:/ Бо́же оте́ц на́ших, благослове́н еси́.</p>
                <p>Не скры́ся от <style>Тебе</style>́ и детовожде́ние младе́нцев,/ но и сия́ о́бразом письме́н соверша́л еси́, к благоче́стию вопию́щия:/ Бо́же оте́ц на́ших, благослове́н еси́.</p>
                <p>Лю́тыми страстьми́ неи́стовствующую ду́шу мою́, треблаже́нне,/ благи́ми дея́ньми лозу́ покажи́,/ до́брыя розги́ иму́щую и плоды́ нося́щую, вопию́щи:/ Бо́же оте́ц на́ших, благослове́н еси́.</p>
                <p>
                    <style>Богоро́дичен:</style> Сове́та Вели́каго А́нгела роди́ Отрокови́ца,/ Его́же я́ко А́нгелов Творца́ и челове́ков Спаси́теля сла́вим, глаго́люще:/ Бо́же оте́ц на́ших, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Седмери́цею пещь/ халде́йский</emphasis>
                    <emphasis>мучи́тель/ благочести́вым неи́стовно разжже́,/ си́лою же лу́чшею спасе́ны, сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                </p>
                <p>Со Безпло́тными Си́лами водворя́яся и Христу́ Бо́гу с ни́ми предстоя́,/ помоли́ся о творя́щих честну́ю па́мять твою́, пою́щих:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
                <p>При́зри на птенцы́, и́хже воспита́л еси́ под кро́вом твои́м,/ и наслади́л еси́ слове́с твои́х медото́чных,/ и, просте́р ру́це, благослови́ ученики́ твоя́, пою́щия:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
                <p>Вку́пе с блаже́нным Кири́ллом и светоза́рным Мефо́дием/ процве́л еси́, я́коже на горе́./ Вку́пе и моли́теся при́сно о ста́де ва́шем, воспева́ющем:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
                <p>
                    <style>Богоро́дичен:</style> Ма́ти Бо́жия, Спа́са пло́тию ро́ждшая,/ соу́з нас страсте́й разреши́/ и моли́ся спасти́ся нам, пою́щим:/ о́троцы, благослови́те, свяще́нницы, воспо́йте,/ лю́дие, превозноси́те во вся ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ру́це распросте́р, Дании́л/ львов зия́ния в ро́ве затче́,/ о́гненную же си́лу угаси́ша,/ доброде́телию препояса́вшеся,/ благоче́стия рачи́тели/ о́троцы, взыва́юще:/ благослови́те, вся дела́ Госпо́дня, Го́спода.</emphasis>
                    <emphasis/>
                </p>
                <p>Пригвозди́в себе́ к па́че ума́ благи́м и презре́в ви́димая,/ вы́шше сил твою́ жизнь соблю́л еси́/ и яви́лся еси́ честны́й сосу́д Ду́ха, воспева́я:/ благослови́те, вся дела́ Госпо́дня, Го́спода.</p>
                <p>Воды́ живы́я вожделе́в, я́ко еле́нь жа́ждущий,/ и напи́вся, исто́чник неистощи́мый был еси́ догма́тов Боже́ственных/ и чуде́с ужа́сных вопию́щим:/ благослови́те, вся дела́ Госпо́дня, Го́спода.</p>
                <p>Приста́нище бу́ди мне, вла́ющемуся в пучи́не жите́йстей,/ и утиши́ искуше́ний свире́пыя во́лны/ призыва́ющему тя, предста́теля, и воспева́ющему:/ благослови́те, вся дела́ Госпо́дня, Го́спода.</p>
                <p>
                    <style>Богоро́дичен:</style> Заре́ю те́плых Твои́х моле́ний/ просвети́ потемне́нную страстьми́ мою́ ду́шу, Благода́тная,/ и све́том покая́ния сы́на мя покажи́ Све́та У́мнаго, вопию́ща:/ благослови́те, вся дела́ Госпо́дня, Го́спода.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бысть простра́ннейшее Небе́с,/ тем Тя, Богоро́дицу,/ А́нгелов и челове́к чинонача́лия велича́ют.</emphasis>
                    <emphasis/>
                </p>
                <p>Не помяни́ безчи́сленных мои́х грехо́в, блаже́нне святи́телю,/ но, просте́р свы́ше пречи́стеи ру́це твои́,/ возведи́ мя, во гресе́х лежа́щаго поги́бельных.</p>
                <p>Тя молю́, Кли́менте святи́телю, и ру́це к тебе́ простира́ю,/ и сле́зы испуща́ю, и коле́не преклоня́ю,/ прося́ отпуще́ния безчи́сленны́х мои́х прегреше́ний моли́твами твои́ми.</p>
                <p>Испроси́, блаже́нне, с Небесе́ побе́ду на проти́вныя враги́ благочести́вым лю́дем,/ христолюби́вое же во́инство и правосла́вный наро́д изба́ви от вся́ких зол,/ я́ко да досто́йно тя ублажа́ем.</p>
                <p>
                    <style>Богоро́дичен:</style> А́нгелов Творца́ безсе́менно заче́нши/ и ро́ждши пло́тию Спа́са на́шего,/ Того́ приле́жно моли́, Богоро́дице,/ да́ти нам грехо́в отпуще́ние,/ я́ко да досто́йно Тя велича́ем.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный/ от несеко́мыя горы́</emphasis>
                    <emphasis>— Тебе́, Де́во,/ краеуго́льный отсече́ся —/ Христо́с, совокупи́вый разстоя́щаяся естества́./ Тем, веселя́щеся,/ Тя, Богоро́дице, велича́ем.</emphasis>
                </p>
                <p>Глаго́лы живота́ ве́чнаго вложи́в освяще́нному твоему́ ста́ду, треблаже́нне,/ и соверши́в <style>е</style> догма́тами благоче́стия,/ восте́кл еси́ в Небе́сная селе́ния.</p>
                <p>Да лу́чшия сла́вы в Вы́шних сподо́бишися,/ житие́ на земли́ показа́л еси́ вся́каго рабостра́стия свобо́дное./ Те́мже и насле́дие име́л еси́ свобо́дныя митропо́лии.</p>
                <p>Горе́ тя Це́рковь перворо́дных весели́т, треблаже́нне,/ до́ле же тя прославля́ет чуде́с благода́ть,/ ю́же ти Бог дарова́,/ прославля́емый всегда́ во святы́х Свои́х.</p>
                <p>Тя, Христо́ва иера́рха, свети́льника церко́внаго почита́юще,/ Кли́менте Богоно́се, гла́сы пе́сненными мо́лим:/ не пре́зри, преподо́бне, раб твои́х моли́твы.</p>
                <p>
                    <style>Богоро́дичен:</style> Усты́, душе́ю и се́рдцем Тя, Богоро́дицу, испове́дающих, Де́во,/ от бед изба́ви и вся́кия ско́рби,/ я́ко иму́щи дерзнове́ние ко из Тебе́ ро́ждшемуся Го́споду.</p>
                <p>
                    <style>Свети́лен, глас 3.</style>
                </p>
                <p>
                    <style>Подо́бен:</style> Не́бо звезда́ми:</p>
                <p>Я́ко со́лнце, просвети́вый Це́рковь твою́, му́дре,/ чудеса́ источа́еши во всю́ вселе́нную,/ Кли́менте свяще́нне, архиере́йская сла́во.</p>
                <p>
                    <style>Сла́ва, и ны́не, пра́здника, глас 2.</style>
                </p>
                <p>
                    <style>Подо́бен:</style> Жены́, услы́шите:</p>
                <p>Ю́же дре́вле предвозвести́ проро́ческое сосло́вие:/ ста́мну, и жезл, и скрижа́ль, и несеко́мую го́ру —/ Мари́ю Богоотрокови́цу ве́рно да восхва́лим,/ <style>Днесь</style> бо вво́дится во свята́я святы́х воспита́тися Го́сподеви.</p>
                <p>
                    <style>На хвали́тех 3 стихи́ры пра́здника 
                        <emphasis>(</emphasis></style>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>И́ны стихи́ры, свята́го Кли́мента О́хридскаго, глас 8.</style>
                </p>
                <p><style>Подо́бен:</style> О, пре́славнаго чудесе́:</p>
                <p>Кли́менте Богому́дре, о́тче наш,/ воздержа́нием плотски́х страсте́й/ и спротяже́нным жи́зни твое́й по́стничеством/ ум впери́л еси́ к раче́нию высо́кому/ Боже́ственнаго незаходи́маго Све́та/ и превожделе́ннаго Небе́снаго блаже́нства,/ и́хже сла́дости в прича́стии всегда́ был еси́,/ предстоя́ ду́хом Престо́лу Всецаря́ Христа́,/ Его́же моли́, да спасе́т ду́ши на́ша я́ко Милосе́рд.</p>
                <p>Кли́менте, Богому́дре, о́тче наш,/ святи́тельства оде́жду от Бо́га прии́м,/ па́стырь до́брый гра́да О́хридскаго был еси́/ и лю́ди Госпо́дни до́бре упа́сл еси́,/ Болга́рию всю к благоче́стию приве́д/ Боже́ственными словесы́ и поуче́нии/ и чуде́с пресла́вных показа́ньми./ Те́мже тя почита́ем, Христа́ сла́вяще,/ Его́же моли́, да спасе́т ду́ши на́ша я́ко Милосе́рд.</p>
                <p>Кли́менте, Богому́дре, о́тче наш,/ со́лнца светоза́рнее от за́пад возсия́л еси́,/ лучи́ слове́с твои́х испуска́я/ и концы́ вселе́нныя просвеща́я./ Основа́ние непоколеби́мое Це́ркве яви́вся/ и столп незы́блемь благоче́стия,/ ересе́й тьму в бе́гство обрати́л еси́/ и Христа́ правосла́вно просла́вил еси́,/ Его́же моли́, да спасе́т ду́ши на́ша я́ко Милосе́рд.</p>
                <p>
                    <style>Сла́ва, глас 8:</style>
                </p>
                <p>Святи́теля Христо́ва Кли́мента вси восхва́лим,/ похвалу́ Слове́нскую и правосла́вных утвержде́ние,/ Бо́лгаров сла́ву и вселе́нныя неусы́пнаго предста́теля,/ непреста́нно к нему́ глаго́люще:/ ра́дуйся, Кли́менте, отце́в свяще́ннейше;/ радуйся, чуде́с исто́чниче и изцеле́ний некра́домое сокро́вище;/ ра́дуйся, архиере́ев сла́во и мона́шествующих похвало́./ И ны́не све́тло соверша́ющим честну́ю твою́ па́мять/ проси́ согреше́ний проще́ния и спасе́ния душ на́ших.</p>
                <p>
                    <style>И ны́не, пра́здника, глас 2:</style>
                </p>
                <p><style>Днесь</style> в храм приво́дится Всенепоро́чная Де́ва,/ во оби́телище Всецаря́ Бо́га/ и всея́ жи́зни на́шея Пита́теля./ <style>Днесь</style> Чисте́йшая святы́ня,/ я́ко триле́тствующая Ю́ница,/ во Свята́я святы́х вво́дится./ Той возопии́м, я́коже А́нгел:/ ра́дуйся, Еди́на в же́нах благослове́нная.</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <strong/>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на Богоро́дицы, песнь 3-я, и свята́го, песнь 3-я. Проки́мен, глас 1: </style>Уста́ моя́ возглаго́лют прему́дрость,/ и поуче́ние се́рдца моего́ ра́зум. 
                    <style>Стих:</style> 
                    Услы́шите сия́, вси язы́цы,/ внуши́те, вси, живу́щии по вселе́нней
                    <style>. Апо́стол ко Евре́ем, зача́ло 318. </style>
                    Аллилу́ия, 
                    <style>глас 2: </style>
                    Уста́ пра́веднаго поуча́тся прему́дрости,/ и язы́к его́ возглаго́лет суд. 
                    <style>Ева́нгелие от Луки́, зача́ло 54. Прича́стен: </style>
                    Ча́шу спасе́ния: 
                    <style>или́:</style>
                    В па́мять ве́чную бу́дет пра́ведник:</p>
                <p>
                    <strong>
                        <style>Святитель Климент, архиепископ Охридский </style>
                    </strong>был учеником святых равноапостольных Кирилла и Мефодия (память 11 мая). Вместе со святыми братьями он ходил в Рим. После преставления святителя Мефодия († 885) святой Климент вместе с другими учениками святых братьев просвещал жителей Моравии светом истинной веры на родном языке. Славянским просветителям противостояла сильная латино-немецкая группа миссионеров, действовавших под покровительством папы Стефана VI, запретившего Богослужение на славянском языке. Славянских проповедников подвергли жестоким истязаниям и изгнанию.</p>
                <p>Святой Климент вместе со святыми Наумом и Ангеляром и другими славянскими исповедниками направился в Болгарию, где они с почетом были приняты болгарским князем Борисом († 907) — ревнителем народного просвещения. Много лет святой Климент исполнял высокую должность учителя. В первую очередь святой организовал школу при княжеском дворе, а в юго-западной Македонии создал школы для взрослых и детей. Число учеников святого Климента было огромным: только избранных, принадлежавших к клиру, известно 3500 человек.</p>
                <p>В 893 году святой Климент был возведен в сан епископа Дремвицы или Велицы, а его должность занял святой Наум. Трудился Святитель во славу Божию до глубокой старости. Он был первым болгарским иерархом, служившим, проповедовавшим и писавшим на славянском языке. В Охриде Святитель основал монастырь, в котором перевел Цветную Триодь. Святитель Климент не только продолжил переводческое дело, начатое святыми Кириллом и Мефодием, но и стал первым славянским писателем. Его писательские труды (похвальные слова и поучения) — первые образцы славянской духовной литературы перешли на Русь, где с любовью читались и переписывались русскими благочестивыми христианами. В 916 году Святитель мирно отошел ко Господу 27 июля. Тело его было положено в гробе, сделанном его собственными руками, и погребено в Охридском Пантелеимоновом монастыре.</p>
                <p>Имя святителя Климента встречается в месяцесловах уже с XI века.</p>
            </section>
        </section>
        <section>
            <title>
                <p>В 26-й день</p>
            </title>
            <section>
                <title>
                    <p>
                        <style>Преподо́бнаго отца́ на́шего Али́пия сто́лпника</style>
                    </p>
                </title>
                <p>
                    <style>На </style>Го́споди, воззва́х: 
                    <style>стихи́ры Окто́иха или́ Богоро́дицы, та́же свята́го, глас 1.</style></p>
                <p>
                    <style>Подо́бен:</style> Всехва́льнии му́ченицы:</p>
                <p>Всеблаже́нне Али́пие,/ твою́ измла́да возложи́л еси́ жизнь Христу́, Бо́гу на́шему,/ от Него́же укрепля́емь,/ плотски́я стра́сти по́мыслу покори́л еси́,/ го́ршее подчиня́я лу́чшему./ Те́мже моли́ся дарова́ти душа́м на́шим/ мир и ве́лию ми́лость.</p>
                <p>Богому́дре Али́пие,/ свети́ло яви́лся еси́ велича́йшее,/ просвеща́ющее подсо́лнечную чуде́с сия́нии и Боже́ственными де́лы,/ те́мже по успе́нии незаходи́мый тя Свет прия́т./ Те́мже моли́ся дарова́ти душа́м на́шим/ мир и ве́лию ми́лость.</p>
                <p>Столп был еси́, му́дре, мона́хов непоколеби́мь,/ превы́ше столпа́ стоя́,/ и, дручи́мь зно́ем, и хла́дом, и мно́гими поще́нии,/ тем и прия́л еси́ Ду́ха Боже́ственная дарова́ния/ цели́ти неду́ги и отгони́ти стра́сти люте́йшия./ И ны́не моли́ся дарова́ти душа́м на́шим/ мир и ве́лию ми́лость.</p>
                <p>
                    <style>Сла́ва, и ны́не, Богоро́дичен.</style>
                </p>
                <p>
                    <style>Подо́бен то́йже:</style>
                </p>
                <p>Ра́дуйся, купино́ неопали́мая, Сове́та Вели́каго А́нгела;/ ра́дуйся, еди́на ро́ждшая;/ ра́дуйся, изволе́ние честны́я Тро́ицы;/ ра́дуйся, земны́м утвержде́ние;/ ра́дуйся, рая́ клас прозя́бши невозде́ланный, Царя́ и Го́спода,/ прозябе́ния изсуша́юща зло́бы.</p>
                <p>
                    <style>Крестобогоро́дичен, подо́бен то́йже:</style>
                </p>
                <p>Своего́ А́гнца, А́гница и непоро́чная Влады́чица,/ на Кресте́ я́ко ви́девши, зра́ка не иму́ща, ниже́ добро́ты,/ увы́ Мне, рыда́ющи, глаго́лаше:/ где добро́та Твоя́ за́йде, Сладча́йший?/ Где благоле́пие? Где благода́ть блиста́ющая о́браза Твоего́,/ Сы́не Мой любе́знейший?</p>
                <p>
                    <style>Тропа́рь, глас 1:</style>
                </p>
                <p>Терпе́ния столп был еси́,/ ревнова́вый пра́отцем, преподо́бне,/ Ио́ву во страсте́х, Ио́сифу во искуше́ниих,/ и Безпло́тных жи́тельству сый в телеси́,/ Али́пие о́тче наш,/ моли́ Христа́ Бо́га спасти́ся душа́м на́шим.</p>
                <p>
                    <style>Ин тропа́рь, глас 4:</style>
                </p>
                <p>Стра́шен и непристу́пен показа́лся еси́ бесо́м вои́стину,/ уязвля́я си́х ра́ною свяще́нных твои́х моли́тв/ и дале́че отгоня́я ополче́ния страстна́я посто́м/ и колеба́ющимся был еси́, всеблаже́нне, непрекло́нное утвержде́ние,/ Али́пие преподо́бне,/ моли́ Христа́ Бо́га/ спасти́ся душа́м на́шим.</p>
                <p>
                    <style>На у́трени о́ба кано́на Окто́иха и преподо́бнаго на 4, его́же краегране́сие: </style>Ра́дуяся, похваля́ю Али́пиевы боле́зни. 
                    <style>Ио́сиф. Глас 5.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Коня́ и вса́дника в мо́ре Чермно́е,/ сокруша́яй бра́ни мы́шцею высо́кою,/ Христо́с истрясе́, Изра́иля же спасе́,/ побе́дную песнь пою́ща.</emphasis>
                    <emphasis/>
                </p>
                <p>Благода́тию испо́лнен, ра́дости мою́ испо́лни ду́шу,/ похвали́ти житие́ твое́, Али́пие, и жи́тельство,/ и́миже вся А́нгелы возвесели́л еси́, подвиза́вся.</p>
                <p>Я́ко друга́го тя Самуи́ла Бог освяти́ из ма́терняго чре́ва, Али́пие блаже́нне,/ и зре́ти пре́дняя я́ко проро́ка Боже́ственна/ соде́я тя, достосла́вне.</p>
                <p>Я́ко да Бог яви́т твою́ све́тлость,/ ю́же напосле́док име́л еси́, до́бре подвиза́вся,/ све́та Боже́ственнаго испо́лни,/ тебе́ ро́ждшуся, преподо́бне, хра́мину па́че ума́.</p>
                <p>
                    <style>Богоро́дичен:</style> Рече́ние проро́ка честна́го коне́ц прия́т:/ се бо Де́ва пло́тию Бо́га роди́, челове́ки воззи́ждуща,/ сокруше́нныя пре́жде грехми́ и прегреше́нии.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Водрузи́вый на ничесо́мже зе́млю повеле́нием Твои́м/ и пове́сивый, неодержи́мо тяготе́ющую,/ на недви́жимем, Христе́, ка́мени за́поведей Твои́х,/ Це́рковь Твою́ утверди́, еди́не Бла́же и</emphasis>
                    <emphasis>Человкеколю́бче.</emphasis>
                </p>
                <p>Я́ко свети́льник на све́щнице, дея́ния лу́чшаго возложе́н,/ светоза́рными твои́ми, о́тче, доброде́тельми/ вся́ку ду́шу, ве́рно к тебе́ приходя́щую,/ благочестному́дренно просвети́л еси́, тьмы греха́ избавля́я.</p>
                <p>Ума́ твоего́ свяще́нная движе́ния/ творя́ к соблюде́нию Боже́ственных зако́нов Ду́ха,/ А́нгел яви́лся еси́ на земли́,/ А́нгельское жи́тельство с пло́тию восприе́м, о́тче Богоно́се Али́пие.</p>
                <p>Разу́мно пли́щей<a type="note" xlink:href="#note223">223</a>
                    жите́йских, Али́пие, отше́льник яви́лся еси́/ и приступи́л еси́ к три́знам<a type="note" xlink:href="#note224">224</a>
                    по́стническаго пребыва́ния усе́рдно,/ твое́ се́рдце жили́ще явля́я Ду́ха, преподо́бне.</p>
                <p>
                    <style>Богоро́дичен:</style> Де́во чи́стая, Сло́ва пала́та,/ ду́шу мою́ покажи́ дом Ду́ха/ и водо́ю исто́чника живонача́льнаго напо́й мя, зно́ем греха́ пали́маго,/ я́ко да по до́лгу сла́влю Тя.</p>
                <p>
                    <style>Седа́лен, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Све́тлостию ве́ры и де́тельным све́том/ яви́лся еси́ равноа́нгелен на земли́ вои́стинну, Али́пие преподо́бне,/ показа́л еси́ му́жественно кре́пкое ра́зума твоего́,/ победи́в ополче́ния страстна́я посто́м./ Те́мже и по кончи́не, я́ко жив сый,/ моли́ спасти́ся нам.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Де́во всенепоро́чная, Я́же пресу́щнаго Бо́га ро́ждшая,/ со Безпло́тными Того́ непреста́нно моли́/ оставле́ние прегреше́ний и исправле́ние жития́ да́ти нам пре́жде конца́,/ ве́рою и любо́вию пою́щим Тя по до́лгу, е́дина Всепе́тая.</p>
                <p>
                    <style>Крестобогоро́дичен:</style>
                </p>
                <p>Де́во пренепоро́чная, Ма́ти Христа́ Бо́га,/ ору́жие про́йде Твою́ пресвяту́ю ду́шу,/ егда́ распина́ема ви́дела еси́ во́лею Сы́на и Бо́га Твоего́./ Его́же, Благослове́нная, моля́щи не преста́й/ проще́ние прегреше́ний нам дарова́ти.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Боже́ственное Твое́ разуме́в истоща́ние,/ прозорли́во, Авваку́м, Христе́, со тре́петом вопия́ше Тебе́:/ во спасе́ние люде́й Твои́х/ спасти́ помаза́нныя Твоя́ прише́л еси́.</emphasis>
                    <emphasis/>
                </p>
                <p>Любо́вь и́стинную и милосе́рдие,/ ве́ру и наде́жду тве́рду и жи́тельство нельсти́вое прие́м, о́тче,/ уго́дник Христо́в был еси́.</p>
                <p>Стоя́ на столпе́, непрекло́нен проти́вными прило́ги,/ де́монов полк победи́л еси́/ и коле́блемым был еси́, всеблаже́нне, незы́бленное утвержде́ние.</p>
                <p>Вод Боже́ственных испо́лнен быв,/ и ороси́л еси́ ду́ши, иста́явшия зно́ем лю́таго греха́,/ Али́пие Богому́дре, всебога́те.</p>
                <p>Яви́лся еси́ стра́шен и непристу́пен де́моном всем вои́стинну,/ ураня́я сия́ ра́ною свяще́нных твои́х моли́тв/ и дале́че отгоня́я, Али́пие.</p>
                <p>
                    <style>Богоро́дичен:</style> Стра́сти души́ моея́ исцели́/ и просвети́ ум и се́рдце мое́, Влады́чице,/ Светода́теля ро́ждши Христа́, преблага́го Бо́га.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Одея́йся све́том, я́ко ри́зою,/ к Тебе́ у́тренюю и Тебе́ зову́:/ ду́шу мою́ просвети́ омраче́нную, Христе́,/ я́ко еди́н благоутро́бен.</emphasis>
                    <emphasis/>
                </p>
                <p>Весь возложи́вся Вседержи́телю,/ ле́тным стоя́нием без покро́ва, о́тче,/ дожде́м и зно́ем зе́льно стражда́, усе́рдно претерпе́л еси́.</p>
                <p>В пе́снех и мольба́х упраждня́яся, преподо́бне,/ трисо́лнечныя зари́ благода́ть ума́ чистото́ю прия́л еси́/ и свет целе́ний возблиста́л еси́.</p>
                <p>Те́ло твое́ на столпе́ огради́в,/ умо́м ше́ствовати невозбра́нно к тебе́ жела́емому, о́тче, попусти́л еси́,/ све́та исполня́емь.</p>
                <p>
                    <style>Богоро́дичен:</style> Свята́го родила́ еси́ Бо́га,/ бы́вша Челове́ка за милосе́рдие, Свята́я Отрокови́це,/ освяща́ющаго и́же Того́ ве́рою и стра́хом освяща́ющия.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Неи́стовствующееся бу́рею душетле́нною,/</emphasis>
                    <emphasis>Влады́ко Христе́, страсте́й мо́ре укроти́/ и от тли возведи́ мя,/ я́ко благоутро́бен.</emphasis>
                </p>
                <p>Ка́мением тя ду́си зло́бы бию́ще я́ве,/ творя́ща стоя́ние на столпе́,/ я́ко тве́рдаго ка́мене, ника́коже поколеба́ша.</p>
                <p>Терпя́, преподо́бне, претерпе́л еси́,/ терпе́ние тебе́ и́стинное Го́споду дарова́вшу/ и от всех неудо́бных тя изба́вившу.</p>
                <p>Пресла́вно, преподо́бне, свет ви́ден бысть вы́ше столпа́,/ на всяк день просвеща́ющь твоя́, чудотво́рче, душе́вная чу́вства.</p>
                <p>
                    <style>Богоро́дичен:</style> Кре́пко Тя утеше́ние су́щии в ско́рби,/ и прибе́жище, и изве́стное вси и́мамы заступле́ние, Богоро́дице,/ спаси́ от бед рабы́ Твоя́.</p>
                <p>
                    <style>Конда́к, глас 8.</style>
                </p>
                <p>
                    <style>Подо́бен:</style> Я́ко нача́тки:</p>
                <p>Я́ко доброде́телей вину́ и по́стников удобре́ние,/ Це́рковь сла́вит тя <style>Днесь</style> и воспева́ет, Али́пие:/ моли́твами твои́ми пода́ждь/ чту́щим любо́вию до́блести твоя́ и боре́ния/ лю́тых прегреше́ний избавле́ние,/ я́ко тезоимени́тый.</p>
                <p>
                    <style>И́кос:</style>
                </p>
                <p>Али́пиеву житию́ Боже́ственному и равноа́нгельному, прииди́те, почуди́мся,/ архиере́и, свяще́нницы, и мона́шествующии,/ и вси лю́дие Богому́дрии,/ и подража́им дея́ния его́,/ да и того́ ча́сти сподо́бимся мольба́ми его́, празднолю́бцы,/ и́бо той небе́сную песнь пое́т безпеча́льно Бо́гу,/ я́ко тезоимени́тый.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Превозноси́мый отце́в Госпо́дь/ пла́мень угаси́, о́троки ороси́,/ согла́сно пою́щия:/ Бо́же, благослове́н еси́.</emphasis>
                    <emphasis/>
                </p>
                <p>Терпели́вейший и кре́пкий Али́пий,/ ле́ты мно́гими зимо́ю дручи́мь,/ Ду́ха теплото́ю гре́ящеся пресла́вно.</p>
                <p>К высоте́ Небе́сней име́я жи́тельство,/ о телеси́ небре́гл еси́,/ я́ко растле́тися иму́щем,/ и тому́, согнива́ему, неради́л еси́ о боле́знех.</p>
                <p>Вся́каго сладостра́стия, о́тче, отве́ргся,/ с зимо́ю и ва́ром боря́ся, пострада́л еси́, безпокро́вен, поя́:/ благослове́н Бог оте́ц на́ших.</p>
                <p>
                    <style>Богоро́дичен:</style> Непостижи́мый плоть прия́т,/ у́мну же и одушевле́нну, из Тебе́, Присноде́во,/ е́же спасти́ пою́щия:/ Бо́же, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Тебе́, Вседе́телю/ в пещи́ о́троцы, всеми́рный лик спле́тше, поя́ху:/ дела́ вся́кая Го́спода по́йте/ и превозноси́те во вся ве́ки.</emphasis>
                    <emphasis/>
                </p>
                <p>Но́вый Самуи́л, предзря́ бу́дущее ума́ чистото́ю, яви́лся еси́, Али́пие,/ всем предглаго́ля, я́ко Бо́жий проро́к,/ от Го́спода явля́емая тебе́, о́тче.</p>
                <p>Светови́дный Це́ркве столп, забра́ло незы́бленное,/ стена́ неруши́мая всех челове́ков, Бо́гу ве́ровавших,/ Христо́в уго́дник Али́пий да почти́тся.</p>
                <p>Усну́л еси́ до́бре сном пра́ведным, о́тче, всем до́лжным,/ успи́в пре́жде стра́сти многообра́зныя мольба́ми и бде́нии./ Те́мже, неусы́пна тя предста́теля иму́ще ны́не, обогати́хомся.</p>
                <p>
                    <style>Богоро́дичен: </style>Твое́ Рождество́ роди́вшийся грех зло́бою змии́ною обезпло́дстви ны́не,/ еди́на кля́твы потреби́тельница, Де́во./ Те́мже Тя чтим во вся ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Иса́ие, лику́й:/ Де́ва име́ во чре́ве и роди́ Сы́на Емману́ила,/ Бо́га же и Челове́ка, Восто́к И́мя Ему́./ Его́же велича́юще, Де́ву ублажа́ем.</emphasis>
                    <emphasis/>
                </p>
                <p>Свяще́нное житие́ твое́ от пеле́н яви́ся Христу́,/ сия́я доброде́тельным све́том, блаже́нне,/ честна́ же твоя́ смерть пред Бо́гом бысть, о́тче Али́пие, мона́шествующих нача́льниче.</p>
                <p>Я́ко свети́ло пресве́тлое, просвеща́еши всю зе́млю,/ отгоня́ лука́выя стра́сти, и разреша́я тьму грехо́вную,/ и просвеща́я Боже́ственными светлостьми́ исцеле́ний пою́щия тя.</p>
                <p>Стоя́ние на столпе́ сотвори́л еси́ ле́та, му́дре, пятьдеся́т к трем,/ я́ко страда́лец стражда́ усерднейше,/ и зимо́ю, и мра́зом, и зно́ем, о́тче, неосла́бно дручи́мь.</p>
                <p>Свята́я твоя́ па́мять Ду́хом Святы́м нас освяща́ет, му́дре,/ сию́ свяще́нно соверша́ющия и ве́рою тя воспева́ющия, о́тче, в ней/ я́ко засту́пника и предста́теля душ на́ших.</p>
                <p>
                    <style>Богоро́дичен:</style> Просвеще́ние мне да́руй, во тьме су́щу страсте́й, окая́нному и гре́шному,/ и изба́ви мя лука́вых дел и пла́мене, предлежа́щаго ми, Пречи́стая Влады́чице,/ Предста́тельнице пою́щих Тя.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Жены́, услы́шите:</p>
                <p>По́двиги па́че челове́ка проше́л еси́, о́тче преподо́бне,/ Христо́вою си́лою,/ пятьдеся́т бо к трем ле́том на столпе́ стоя́л еси́, му́дре Али́пие, отвсю́ду дручи́мь,/ и ны́не коне́чное, блаже́нне, благи́х всех обре́л еси́.</p>
                <p>
                    <style>Богоро́дичен:</style> Ты моя́ предста́тельница Чи́стая и тве́рдое прибе́жище,/ Ты моя́ засту́пница и покро́в,/ и, к Тебе́ припа́дая, зову́:/ боле́зней мои́х изба́ви мя, я́ко всех преиму́щи,/ и огня́ мя исхити́ ве́чнующаго, Де́во, на Тя упова́ющаго.</p>
                <p>
                    <strong>
                        <style>Преподобный Алипий Столпник </style>
                    </strong>родился в 522 году, в городе Адрианополе в Пафлагонии. Мать его, благочестивая христианка, рано овдовела и, зная о Божественном призвании сына, поручила его воспитание блаженному Феодору, епископу Адрианопольскому. За Богоугодную жизнь епископ посвятил юношу в сан диакона. Однако недолго святой Алипий оставался в этом служении. Однажды святому Алипию, сопровождавшему своего Владыку в Константинополь, явилась в сонном видении святая мученица Евфимия и сказала, чтобы он возвратился на родину и на месте заброшенного языческого кладбища основал церковь в честь ее святого имени. Преподобный Алипий исполнил Божественное указание и положил начало подвижнической жизни. Рядом с храмом, под открытым небом, на верху языческого гроба святой соорудил себе столп, на котором подвизался пятьдесят три года в непрестанных молитвах к Богу, поучал и наставлял в благочестии многих, приходивших к нему.</p>
                <p>Появлявшиеся на языческом кладбище бесы искушали по ночам подвижника, но, побежденные стойкостью святого, они навсегда покинули это место, освященное подвигом добровольного мученичества. За этот подвиг избранник Божий удостоился благодатного дара пророчества, изгнания бесов, исцеления недугов. Лишь за 14 лет до смерти святой не смог больше стоять и из-за болезни ног вынужден был лежать на боку, безропотно перенося тяжкие страдания и смиренно благодарил Господа.</p>
                <p>Постепенно около столпа из учеников преподобного возникли два монастыря, мужской и женский, в которых он ввел строгие монашеские уставы и управлял ими до своей кончины. Почил преподобный в 640 году, в возрасте 118 лет.</p>
            </section>
            <section>
                <title>
                    <p>В то́йже день 
                        <style>Святи́теля Инноке́нтия, епи́скопа Ирку́тскаго, чудотво́рца</style></p>
                </title>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>На Го́споди воззва́х: 
                    <style>стихи́ры на 8, глас 6:</style></p>
                <p>Восхва́лим му́жа сла́вна в бытии́,/ и отца́ на́шего, святи́теля Инноке́нтия:/ мно́гу бо сла́ву созда́ Госпо́дь/ в неистле́нии свята́го телесе́ его́,/ положи́в е, я́ко свети́льник на све́щнице,/ и озари́в луча́ми чуде́с его́ Ирку́тскую па́ству,/ я́ко да не оты́дет от нея́ па́мять пра́ведника,/ но поживе́т и́мя его́ в ро́ды родо́в,/ да прему́дрость его́ пове́дят язы́цы,/ зря святу́ю це́рковь,/ в пе́снех и пе́ниих духо́вных/ вы́ну пове́дающую хвалу́ его́.</p>
                <p>Восхва́лим но́ваго апо́стола Христо́ва,/ гряду́щаго со Ева́нгелием в зе́млю язы́ков чужди́х,/ облагоуха́вшаго ве́рою после́дния концы́ Росси́и,/ процве́тшаго, я́ко крин, на восто́ке ца́рства Сиби́рскаго,/ на язы́ки, ненапое́нныя струя́ми благода́ти,/ одожди́вшаго глаго́лы прему́дрости Небе́сныя.</p>
                <p>Егда́ те́мное хи́нов ца́рство,/ омраче́нное го́рдостию дре́вняго зми́я,/ не можа́ше вмести́ти све́та Ца́рствия Иису́са Христа́/ и не хотя́ще прия́ти благосла́внаго иера́рха росси́йскаго;/ тогда́ во язы́цех нача́т расти́ и мно́житися/ свята́я ве́ра Христиа́нская/ уста́ми святи́теля вели́каго Инноке́нтия,/ моля́щагося о душа́х на́ших.</p>
                <p>Ми́ро благово́нное — и́мя твое́, о́тче,/ излия́нное на па́ству, озаре́нную луча́ми добро́т твои́х,/ и на лю́ди, благогове́йно чту́щия святу́ю па́мять твою́,/ и на вся гра́ды и страны́ христиа́нския,/ прославля́ющия ди́внаго во святы́х Свои́х Бо́га Изра́илева,/ Его́же моли́ спасти́ся душа́м на́шим.</p>
                <p>На тебе́, о́тче, утверди́ся и́стина Госпо́дня,/ предрече́нная уста́ми проро́ка, дре́вле возгласи́вшаго:/ пра́ведник, я́ко фи́никс, процвете́т/ и, я́ко кедр, и́же в Лива́не, умно́жится,/ и бу́дет, я́ко дре́во, насажде́нное при исхо́дищах вод./ Те́мже мо́лим тя, преди́вный иера́рше,/ осеня́й моли́твами твои́ми град сей/ и всех христиа́н правосла́вных.</p>
                <p>
                    <style>Сла́ва, глас 8:</style>
                </p>
                <p>О́тче святи́телю Инноке́нтие,/ по и́мени бысть та́ко и житие́ твое́,/ я́ко убеле́н был еси́ неви́нностию/ во <style>вся</style> дни жития́ твоего́;/ пребыва́я же на земли́, я́ко стра́нник и пришле́ц,/ приусво́ил еси́ Святу́ю Тро́ицу/ и угото́вал еси́ в непоро́чнем се́рдце твое́м/ оби́тель Отцу́, и Сы́ну, и Свято́му Ду́ху,/ сего́ ра́ди и во гро́бе процвете́ нетле́нием свято́е те́ло твое́,/ и ни еди́на от Богоспаса́емых косте́й твои́х сокруши́ся./ Те́мже, прославля́юще с ве́рою/ просла́вленныя оби́лием исцеле́ний честны́я мо́щи твоя́,/ мо́лим тя, уго́дниче Бо́жий,/ па́стырю ре́вностный, иера́рхов украше́ние:/ сотвори́ ны уго́дны бы́ти Святе́й Тро́ице,/ Ю́же на земли́ просла́вил еси́ преподо́бием и пра́вдою,/ и Е́йже предстои́ши ны́не,/ при́сно хода́тайствуя о ми́ре па́ствы твоея́/ и о спасе́нии душ на́ших.</p>
                <p>
                    <style>И ны́не, Богоро́дичен.</style>
                </p>
                <p>
                    <style>Вход. Проки́мен дне. Чте́ния 3.</style>
                </p>
                <p>Проро́чества Иса́йина чте́ние 
                    <style>(глава́ 35):</style></p>
                <p>Ра́дуйся, пусты́ня жа́ждущая, да весели́тся пусты́ня и да цвете́т, я́ко крин. И процвете́т, и возвесели́тся пусты́ня Иорда́нова, и сла́ва Лива́нова даде́ся ей, и честь Карми́лова, и у́зрят лю́дие мои́ сла́ву Госпо́дню и высоту́ Бо́жию. Укрепи́теся, ру́це осла́бленныя и коле́на разсла́бленная, уте́шитеся, малоду́шнии умо́м, укрепи́теся, не бо́йтеся: се Бог наш суд воздае́т и возда́ст, Той прии́дет и спасе́т нас. Тогда́ отве́рзутся о́чи слепы́х, и у́ши глухи́х услы́шат. Тогда́ ско́чит хромы́й, я́ко еле́нь, и я́сен бу́дет язы́к гугни́вых, я́ко прото́ржеся вода́ в пусты́ни и дебрь в земли́ жа́ждущей. И безво́дная бу́дет во езе́ра, и на жа́ждущей земли́ исто́чник водны́й бу́дет: та́мо бу́дет весе́лие пти́цам, и сели́тва тро́сти, и лу́зи. И та́мо бу́дет путь чист, и путь свят нарече́тся; и не пре́йдет та́мо нечи́стый, ниже́ бу́дет та́мо путь нечи́ст; разсе́яннии же по́йдут по нему́ и не заблу́дят. И не бу́дет та́мо льва́, ни от звере́й злых не взы́дет нань, ниже́ обря́щется та́мо, но по́йдут по нему́ изба́вленнии. И со́браннии Го́сподем обратя́тся и при́дут в Сио́н с ра́достию, и ра́дость ве́чная над главо́ю их. Над главо́ю бо их хвала́ и весе́лие, и ра́дость прии́мет я: отбеже́ боле́знь, и печа́ль, и воздыха́ние.</p>
                <p>Прему́дрости Соломо́новы чте́ние 
                    <style>(глава́ 3): </style>
                    Пра́ведных ду́ши в руце́ Бо́жией:</p>
                <p>Прему́дрости Соломо́новы чте́ние 
                    <style>(глава́ 4): </style>
                    Пра́ведник а́ще пости́гнет сконча́тися: 
                    <emphasis>
                        <style>(</style></emphasis>
                    <emphasis>
                        <style>зри Мине́ю ноября́ 23-й день</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <emphasis/>
                </p>
                <p>
                    <style>На литии́ стихи́ры, глас 5:</style>
                </p>
                <p>Лобыза́йте, Сиби́рстии наро́ди,/ следы́ кра́сных ног иера́рха Инноке́нтия,/ благовествова́вшаго в преде́лех ва́ших мир и утвержде́ние,/ положи́вшаго во еди́ном из градо́в ва́ших/ нача́ло но́ваго священнонача́лия/ и во еди́ной из святы́х оби́телей ва́ших процве́тшаго нетле́нием,/ я́коже процвета́ет вертогра́д напое́нный,/ ему́же не оскуде́ вода́ благода́тная,/ без цены́ напая́ющая жа́ждущих духо́внаго и теле́снаго исцеле́ния.</p>
                <p>Ты еси́ сла́во гра́да Ирку́тска, Инноке́нтие,/ ты еси́ украше́ние Сиби́рских стран,/ похвало́ Це́ркве Правосла́вныя,/ велича́ние Росси́и Ма́лыя,/ в не́йже процве́л еси́ крин благоуха́нный,/ в не́йже возже́глся еси́ свети́льник пресве́тлый,/ в не́йже роди́лся еси́ сын Ца́рствия Христо́ва,/ из нея́же призва́лся еси́ апо́стол,/ со Ева́нгелием от престо́льных градо́в проте́кший до преде́лов Монго́льских,/ в животе́ и по сме́рти поучава́ющий омраче́нныя язы́ки.</p>
                <p>В земно́м учи́лищи Небе́сныя прему́дрости/ был еси́ наста́вник,/ го́рняя, а не земна́я му́дрствовати науча́вший,/ и, в ю́ных ра́зумах напечатлева́я дре́вния и́стины Ева́нгельския,/ яви́лся еси́ сам запечатле́н Ду́хом Святы́м,/ Богоно́сец, пред Бо́гом ходи́вый,/ по Бо́зе ревнова́вый, Бо́гу предста́вый,/ я́ко моли́твенник о чту́щих святу́ю па́мять твою́, Инноке́нтие.</p>
                <p>
                    <style>Сла́ва, глас 4:</style>
                </p>
                <p>На тебе́, святи́телю,/ почи́ Дух Прему́дрости и Ра́зума,/ И́мже умудри́лся еси́ во спасе́ние язы́ков;/ Дух Сове́та и Кре́пости,/ и́мже ди́вным сове́там возмо́гл еси́ соотвещава́ти;/ Дух Ве́дения и Благоче́стия,/ и́мже благоче́стно ве́дети Святу́ю Тро́ицу научи́л еси́/ и́щущих Ду́ха и се́рдца но́ваго.</p>
                <p>
                    <style>И ны́не, Бого́родичен: </style>При́зри на моле́ния:</p>
                <p>
                    <style>На стихо́вне стихи́ры, глас 6:</style>
                </p>
                <p>Помина́им, бра́тие, наста́вника ди́внаго,/ и́же язы́ком благогла́сным и житие́м благосла́вным/ глаго́лаше нам сло́во спасе́ния;/ взира́юще у́бо на блаже́нное сконча́ние жи́тельства его́,/ подража́им ве́ре иера́рха,/ тле́нное сие́ обле́кшей в нетле́ние/ и ме́ртвенное сие́ оде́явшей в безсме́ртие,/ преднапису́ющей о́браз о́бщаго воскресе́ния.</p>
                <p>
                    <style>Стих:</style> Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.</p>
                <p>Виногра́д, принесе́нный от дре́вняго гра́да Ки́ева,/ на земли́ Сиби́рстей издаде́ цвет свой,/ простре́ ро́зги своя́ за мо́ре/ и сотвори́ плоды́ во исцеле́ние язы́ков;/ в не́мже обрета́юще духо́вное весе́лие, ве́рнии,/ не изы́дем из под се́ни его́ благода́тныя,/ до́ндеже прии́мем исцеле́ние неду́гов душе́вных,/ вку́пе же и теле́сных.</p>
                <p>
                    <style>Стих:</style> Храни́т Госпо́дь вся ко́сти его́,/ и ни еди́на от них сокруши́тся.</p>
                <p>Прииди́те, язы́цы, и ви́дите,/ я́ко де́ло соде́ла Госпо́дь во дни ва́ша,/ ему́же не возмогли́ бы́сте ве́ровати,/ а́ще бы кто пове́дал вам сицево́е,/ но зри́те и чуди́теся,/ ка́ко храни́т Госпо́дь вся ко́сти избра́нных Свои́х,/ и ни еди́на от них сокруша́ется;/ те́мже у́бо не бу́дите неве́рни, но ве́рни.</p>
                <p>
                    <style>Сла́ва, глас 8:</style>
                </p>
                <p>О́тче святи́телю Инноке́нтие,/ яви́л еси́ в преподо́бии твое́м сла́ву Ца́рствия Христо́ва,/ в по́двизех до́брых возглаго́лал еси́ си́лу благода́ти Его́,/ в чудесе́х мно́гих возвели́чил еси́ побе́ду,/ побежда́ющую мир, ве́ру святу́ю,/ и сам я́ко свяще́нник обле́клся еси́ во спасе́ние;/ те́мже и святы́ня Госпо́дня процвете́ на тебе́,/ я́ко пома́занном от Ду́ха Свята́го,/ Его́же Благи́й да не оты́мет от нас, согреши́вших,/ но да обнови́т нас моли́твами твои́ми, уго́дниче Бо́жий.</p>
                <p>
                    <style>И ны́не, Богоро́дичен:</style> Безневе́стная Де́во:</p>
                <p>
                    <style>На благослове́нии хле́бов тропа́рь святи́теля два́жды, и </style>Богоро́дице Де́во: 
                    <style>еди́ножды.</style></p>
                <p>
                    <style>Тропа́рь святи́теля, глас 3:</style>
                </p>
                <p>Свети́льниче Це́ркве пресве́тлый,/ озари́вый луча́ми добро́т твои́х страну́ сию́/ и исцеле́ньми мно́гими притека́ющих к тебе́ с ве́рою Бо́га просла́вивый,/ мо́лим тя, святи́телю о́тче Инноке́нтие,/ огражда́й моли́твами твои́ми град сей от всех бед и печа́ли.</p>
                <p>
                    <strong>
                        <style>На У́трени</style>
                    </strong>
                </p>
                <p>На Бог Госпо́дь: 
                    <style>тропа́рь свята́го два́жды.</style></p>
                <p>
                    <style>Сла́ва, и ны́не, Богоро́дичен.</style>
                </p>
                <p>
                    <style>По 1-м стихосло́вии седа́лен, глас 5:</style>
                </p>
                <p>Не дал еси́ сна очи́ма твои́ма, челове́че Бо́жий,/ ниже́ ве́ждома твои́ма дрема́ния,/ до́ндеже обре́л еси́ ме́сто Го́сподеви/ среди́ разруша́ющагося влады́чества дре́вняго омрачи́теля язы́ков,/ основа́л еси́ селе́ние Бо́гу Иа́ковлю/ ни во Иуде́и, ни во Иерусали́мех, но в преде́лех Монго́льских./ Те́мже яви́лся еси́ и Дави́д,/ положи́вый во стране́ неве́рия тве́рдое основа́ние ве́ры,/ и Соломо́н, умудри́выйся в созида́нии спасе́ния ста́ду твоему́.</p>
                <p>
                    <style>Слава, и ныне:</style>
                </p>
                <p>Бо́га, из Тебе́ воплоти́вшагося, позна́хом, Богоро́дице Де́во,/ Того́ моли́ о спасе́нии гра́да на́шего/ и всех, запечатле́нных И́менем Сы́на Твоего́.</p>
                <p>
                    <style>По 2-м стихосло́вии седа́лен, глас 4:</style>
                </p>
                <p>Я́ко ми́ро на главе́, сходя́щее на браду́, браду́ Ааро́ню,/ сходя́щее на оме́ты оде́жды его́,/ я́ко роса́ Аермо́нская, сходя́щая на го́ры Сио́нская,/ та́ко благода́ть Ду́ха Свята́го,/ благоуха́я вы́ну на просла́вленном нетле́нием телеси́ твое́м,/ притека́ющих к тебе́ с ве́рою напоя́ет ра́достию о Го́споде, прославля́ющем тя.</p>
                <p>
                    <style>Сла́ва, и ны́не:</style>
                </p>
                <p>Со святи́телем, Пречи́стая, и все́ми святы́ми/ во святы́х Еди́наго Почива́ющаго умоли́ всех освяти́ти нас,/ славосло́вящих Тя во вся ве́ки.</p>
                <p>
                    <style>По полиеле́и седа́лен, глас 3:</style>
                </p>
                <p>Госпо́дь, не лиша́ющий благи́х, ходя́щих незло́бием,/ благода́ть и сла́ву даде́ ти, святи́телю Инноке́нтие,/ ю́же всели́л еси́ в земли́ на́шей;/ и на Небеси́ у́бо сподо́би ны твои́ми моли́твами/ ве́чной сла́вы с тобо́ю и со все́ми святы́ми, Бо́гу благоугоди́вшими.</p>
                <p>
                    <style>Сла́ва, и ны́не:</style>
                </p>
                <p>Покро́в бу́ди ми, и предста́тельство, и заступле́ние, и похвала́, Де́во,/ я́ко Ты еси́ безпо́мощных си́ло необори́мая и наде́ждо ненаде́емых.</p>
                <p>
                    <style>Степе́нна, 1-й антифо́н 4-го гла́са. Проки́мен, глас 4: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что возда́м Го́сподеви о всех,/ я́же воздаде́ ми. 
                    <style>Та́же,</style>
                    Вся́кое дыха́ние: 
                    <style>Ева́нгелие от Матфе́я, зача́ло 11.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Да испо́лнятся уста́ на́ша хвале́ния Твоего́, Го́споди,/ я́ко да воспои́м сла́ву Твоего́ уго́дника,/ его́же просла́вил еси́ нетле́нием и чудотворе́ниями,/ в беда́х су́щим показа́л еси́ помо́щника,/ в неду́гах ско́раго цели́теля,/ в ско́рбех уте́шителя/ чту́щих святу́ю па́мять его́, те́плаго моли́твенника.</p>
                <p>
                    <style>Кано́н, его́же краегране́сие: </style>Инноке́нтий, моли́твенник о душа́х на́ших.
                    <style>Глас 8.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Истря́сшему в мо́ри мучи́тельство</emphasis>
                    <emphasis>фарао́не/ и Изра́иля су́шею наста́вльшему,/ пои́м Христу́:/ я́ко просла́вися во ве́ки.</emphasis>
                </p>
                <p>Иера́рше непоро́чне, при́зри с Небесе́, и виждь,/ и посети́ осене́нием твои́м виногра́д сей,/ его́же насади́ десни́ца твоя́ во стране́ язы́ков,/ да просла́вим благогове́йно чудеса́ твоя́,/ а́ще и не возмо́жно есть исчи́слити я.</p>
                <p>На пути́ иногда́ вразумля́ше Валаа́ма осли́ца,/ да не и́дет проклина́ти Изра́иля,/ его́же и благослови́ прише́дый от Месопота́мии;/ си́це утомле́нными ко́ньми вразумле́н бя́ше преогорче́нный пу́тник,/ да возда́ст святи́телю Инноке́нтию сла́ву, е́юже обеща́ся.</p>
                <p>Ног боле́знию и разслабле́нием всех чле́нов неду́гующему,/ яви́лся еси́ ско́рый цели́тель, о́тче наш Инноке́нтие,/ не пре́зри у́бо и ны́не с ве́рою притека́ющих/ к живоно́сным и присноцеле́бным моща́м твои́м.</p>
                <p>
                    <style>Богоро́дичен:</style> Отцу́ Собезнача́льнаго Сы́на пло́тию родила́ еси́, Пренепоро́чная Де́во,/ Его́же моли́ со святи́телем,/ да сотвори́т ны сы́ны Своего́ Ца́рствия/ и насле́дники обетова́ния ве́чнаго.</p>
                <p>
                    <style>Катава́сия по уставу.</style>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> Утверди́ наш ум и сердца́,/ Небеса́ сло́вом утвержде́й,/ во е́же пе́ти и сла́вити Тя/ во спасе́ние душ на́ших.</p>
                <p>Купину́ втору́ю показа́л еси́, слове́сный па́стырю,/ егда́ моли́твами твои́ми сохрани́л еси́ среди́ пла́мене невреди́му святу́ю це́рковь,/ в не́йже почива́ше не у просла́вленное на земли́,/ но с небеси́ оби́лием чудотворе́ний я́вственно свиде́тельствованное,/ свя́то бы́ти нетле́нное те́ло твое́.</p>
                <p>Еди́ной ве́ре досту́пен яви́лся еси́, непоро́чне:/ те́мже с премене́нием естества́ уста́вов,/ мраз и и́ней сокры́ша чистоту́ твою́ от оче́с нечи́стых,/ дерзну́вших в неве́рии ви́дети тя,/ и́мже не дал еси́ узре́ти сла́вы твоея́,/ поучава́я ны чи́стым се́рдцем тебе́ сла́вити.</p>
                <p>На по́мощь ско́ро прите́кл еси́ к ста́рцу, очи́ма тя́жко ви́дящему,/ и, прикосну́вся боле́зненной главе́ его́,/ яви́л еси́ на нем дела́ Бо́жия;/ просвети́ у́бо и на́ша душе́вная о́чи/ моли́твами твои́ми, священнонача́льниче.</p>
                <p>
                    <style>Богоро́дичен:</style> Тве́рдое и непрело́жное упова́ние ве́мы Тя, Богоро́дице,/ его́же де́ржимся и, упова́я, мо́лимся:/ сохрани́ град сей и вся гра́ды и страны́ Христиа́нския/ от всех бед, находя́щих челове́ком согреша́ющим,/ но а́бие моли́твами твои́ми прие́млющим согреше́ний оставле́ние.</p>
                <p>
                    <style>По 3-й пе́сни седа́лен, глас 3:</style>
                </p>
                <p>Тако́в нам подоба́ше архиере́й,/ преподо́бен, незло́бив, кро́ток, отлуче́н от гре́шник,/ и́же пред ве́чным А́рхиереем, Иису́с Христо́м,/ мо́лится вы́ну о спасе́нии ста́да своего́:/ мно́го бо мо́жет моли́тва пра́веднаго, поспешеству́ема во благо́е.</p>
                <p>
                    <style>Сла́ва, глас то́йже:</style>
                </p>
                <p>Прото́ржеся вода́ в пусты́ни,/ исто́чник исцеле́ний истека́ет от неистле́нных моще́й святи́теля Инноке́нтия,/ ра́дость ве́чная над главо́ю его́,/ е́йже да сподо́бимся и мы моли́твами его́/ в невече́рнем дни воскресе́ния.</p>
                <p>
                    <style>И ны́не, </style>
                </p>
                <p>
                    <style>Богоро́дичен:</style> О Тебе́, Отрокови́це, возгласи́ проро́к, глаго́ля:/ се врата́ восто́ка, и бу́дут затворе́на,/ и никто́же про́йдет сквозе́ я:/ но Госпо́дь Бог еди́н про́йдет,/ и бу́дут врата́ затворе́на.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́,/ и просла́вих Твое́ Божество́.</emphasis>
                    <emphasis/>
                </p>
                <p>Иису́с в до́ме Петро́вом/ прикосну́ся руце́ те́щи его́, огне́м жего́мой,/ и а́бие оста́ви <style>ю</style> огнь;/ сия́ же зна́мения после́доваша тебе́, ве́рующему чудотво́рцу,/ укроти́л бо еси́ огне́вицу/ еди́ным прикоснове́нием бо́ку лежа́щаго на одре́ сме́рти,/ но призва́вшаго тя во упова́нии жи́зни.</p>
                <p>Исцелева́хуся иногда́ ве́рующии/ от нанесе́ния главотя́жей и убру́сцев Па́вловых;/ не про́сты си́лы творя́ше Бог и твои́ма рука́ма, но́вый апо́столе,/ персть бо от твоея́ свяще́нныя ра́ки и еле́й от лампа́ды/ отверза́ют слепотству́ющей о́чи и да́руют исцеле́ние.</p>
                <p>Моли́тва ве́ры спасе́ лю́те боля́щаго,/ и́же и испове́да, я́ко вра́чеве не воскреся́т,/ упова́ние же на тя, благосе́рдый о́тче,/ николи́же посрамля́ет с ве́рою призыва́ющих тя во благовре́менную по́мощь.</p>
                <p>
                    <style>Богоро́дичен:</style> Отрокови́ца неискусому́жная ражда́ет Прови́деннаго Ду́хом от Авваку́ма,/ и к Рожде́нному мо́лится о душа́х на́ших,/ му́дре пасо́мых па́стырем,/ и по исхо́де свое́м вы́ну с на́ми в неистле́нии свята́го телесе́ своего́ пребыва́ющим.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>От но́щи неве́дения,/ Богове́дения день/ во све́те лица́ Твоего́, Христе́, да возсия́ет,/ ко у́тру хвале́ние Твое́ в сердца́х на́ших.</emphasis>
                    <emphasis/>
                </p>
                <p>Любо́вию погрузи́вся во струя́х упова́ния на уго́дника Бо́жия,/ покры́тый от главы́ до ног стру́пами/ и в пло́ти свое́й не обрета́ющий исцеле́ния,/ и а́бие очи́стися от нечистоты́ боле́зненной,/ я́коже Неема́н от прока́зы погруже́нием во Иорда́не, по глаго́лу Елиссе́еву.</p>
                <p>И́щущим тебе́ обрета́ешися гото́вый помо́щник, святи́телю Инноке́нтие,/ и ско́ро подае́ши неду́гов исцеле́ние,/ я́коже иногда́ жене́,/ боле́знующей десно́ю руко́ю,/ яви́лся еси́ в со́нном виде́нии/ и сотвори́л еси́ ю здра́ву за еди́ное призва́ние свята́го твоего́ и́мене.</p>
                <p>Тве́рдое благода́ти позна́ние утвержда́я в ве́рующих,/ научи́л еси́ нас ве́дети тя я́ко наста́вника ми́лостиваго,/ благоутро́бия сокро́вище, правове́рия учи́теля,/ архиере́ев похвалу́, безпо́мощных засту́пника,/ при́сно моля́щагося о спасе́нии чад тво́их,/ с ве́рою к тебе́ притека́ющих.</p>
                <p>
                    <style>Богоро́дичен:</style> Вереи́ а́довы сломи́шася, и закле́пи ве́чнии сокруши́шася/ Ро́ждшимся от <style>Тебе</style>́, Пречи́стая Ма́ти./ Те́мже мо́лим Тя:/ изба́ви ны от ве́чныя сме́рти хода́тайством Твои́м/ и всели́ ны во све́те Сы́на Твоего́,/ свет искупле́ния ми́рови возсия́вшаго.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Ри́зу мне пода́ждь све́тлу,/ одея́йся све́том, я́ко ри́зою,/</emphasis>
                    <emphasis>Многоми́лостиве Христе́ Бо́же наш.</emphasis>
                </p>
                <p>Ели́цы притека́ху к тебе́, помо́щниче те́плый,/ не отхожда́ху посра́млении:/ немощни́и исцелева́хуся,/ в боле́зни деторожде́ния су́щия/ от многоцеле́бной благосты́ни твое́й приима́ху ско́рое неду́га разреше́ние,/ слепи́и прозира́ху;/ посети́ у́бо и нас, ще́дрый о́тче, твое́ю по́мощию.</p>
                <p>Не бу́ди неве́рен, но ве́рен, рекл еси́, о́тче,/ втори́цею яви́выйся от преломле́ния ноги́ лю́те стра́ждущему,/ и, уда́рив жезло́м в ме́сто, иде́же стоя́сте но́зе твои́,/ я́звою на дре́ве уврачева́л еси́ душе́вную я́зву омраче́ннаго неве́рием,/ а́бие бо испове́да бы́ти тебе́ благода́тнаго врача́,/ воздви́гшаго его́ от одра́ боле́зненнаго.</p>
                <p>Непоро́чныма твои́ма рука́ма препо́дал еси́, архиере́ю Бо́жий,/ безсме́ртную пи́щу стра́ждущей,/ о чу́до! на Небеси́ приобща́яся и́стее Невече́рняго Све́та,/ вя́щшее седми́десяти лет по твое́м успе́нии,/ и на земли́ явля́ешися священноде́йствитель Боже́ственных Та́ин,/ уверя́я па́ству твою́ в неразлу́чном пребыва́нии вы́ну/ с притека́ющими к твое́й по́мощи.</p>
                <p>
                    <style>Богоро́дичен:</style> И́стины учи́телю, наста́ви ны во и́стинней ве́ре,/ моля́ о спасе́нии на́шем с Пречи́стою Де́вою Богоро́дицею/ рожде́ннаго от Нея́ на спасе́ние всего́ ми́ра.</p>
                <p>
                    <style>Конда́к, глас 4:</style>
                </p>
                <p>Непоро́чности соиме́ннаго па́стыря,/ пропове́дника ве́ры в язы́цех Монго́льских,/ сла́ву и украше́ние Ирку́тския па́ствы,/ любо́вию восхва́лим, вси ве́рнии:/ той бо есть храни́тель страны́ Сиби́рския и моли́твенник о душа́х на́ших.</p>
                <p>
                    <style>И́кос:</style>
                </p>
                <p>А́нгельским житие́м возвы́сился еси́, о́тче,/ до лицезре́ния красоты́ не созда́нной,/ е́юже наслажда́яся ны́не на Небеси́, мо́лишися о спасе́нии на́шем,/ нас же на земли́ науча́еши взыва́ти тебе́ такова́я:/ ра́дуйся, кри́не, в благорастворе́нном ю́ге процве́тший;/ ра́дуйся, пе́рвенче духо́внаго сыноположе́ния, от Ма́лыя Росси́и Бо́гу посвяще́нный;/ ра́дуйся, сла́во и велича́ние гра́да Ки́ева;/ ра́дуйся, в земно́м учи́лищи Небе́сныя му́дрости наста́вниче; ра́дуйся, му́дрый исполни́телю веле́ний земны́х;/ ра́дуйся, му́жественный подви́жниче Царя́ Небе́снаго;/ ра́дуйся, пропове́дниче ве́ры в язы́цех Монго́льских;/ ра́дуйся, началоположи́телю до́браго священнонача́лия во страна́х Сиби́рских;/ ра́дуйся, украше́ние Ирку́тския па́ствы;/ ра́дуйся, благоуха́ние пусты́ни;/ ра́дуйся, о́бщаго воскресе́ния в нетле́нии твое́м увери́телю;/ ра́дуйся, неизчерпа́емых чуде́с исто́чниче;/ ра́дуйся, храни́телю страны́, тобо́ю избра́нныя;/ ра́дуйся, Инноке́нтие, моли́твенниче о душа́х на́ших.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>В нача́ле зе́млю основа́вый/ и Небеса́ сло́вом утверди́вый, благослове́н еси́ во ве́ки,/ Го́споди Бо́же оте́ц на́ших.</emphasis>
                    <emphasis/>
                </p>
                <p>Кре́пость и исцеле́ние приима́ху от <style>Тебе</style>́, о́тче, немощству́ющии пло́тию;/ ско́рбнии же ду́хом и удруче́ннии печа́льми жите́йскими/ обрета́ху душе́вное утеше́ние в умиле́нном призыва́нии свята́го и просла́вленнаго и́мене твоего́,/ прославля́ющаго ди́внаго во святы́х Свои́х Бо́га Изра́илева.</p>
                <p>О́тче, непоро́чности соиме́нне,/ та́ко просла́вися свет твой пред челове́ки,/ я́ко ви́дяще до́брая дела́ твоя́ и чудотворе́ния мно́гая,/ прославля́ют чудоде́йствующаго тобо́ю, ди́внаго во святы́х Свои́х Бо́га Изра́илева.</p>
                <p>
                    <style>Тро́ичен:</style> Душе́вныя на́ша боле́зни исцели́, Бо́же,/ моли́твами просла́вленнаго от <style>Тебе</style>́ уго́дника,/ ускоря́ющаго на по́мощь умиле́нною душе́ю,/ тре́бующим де́йственнаго его́ пред Тобо́ю, Тро́ице Свята́я, заступле́ния.</p>
                <p>
                    <style>Богоро́дичен:</style> Ум наш плени́ в послуша́ние ве́ры,/ дух и ду́шу всесоверше́нны соблюди́/ и те́ло в прише́ствие Го́спода на́шего Иису́са Христа́/ непоро́чно сохрани́ моли́твами Твои́ми, Богороди́тельнице.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Безнача́льнаго Царя́ Сла́вы,/ Его́же трепе́щут Небе́сныя Си́лы,/ по́йте, свяще́нницы,/ лю́дие, превозноси́те во вся ве́ки.</emphasis>
                    <emphasis/>
                </p>
                <p>Широ́кий путь, вводя́й в па́губу, презре́л еси́, преподо́бне,/ и те́сными враты́ вшел еси́ в Небе́сное Ца́рствие./ Отону́дуже призира́я вы́ну на призыва́ющих тя с ве́рою,/ укрепи́ у́бо и нас понести́ благо́е и ле́гкое и́го Креста́,/ да вни́дем в поко́й Бо́га Благослове́ннаго.</p>
                <p>Ангелоподо́бным житие́м на земли́ обре́л еси́ благода́ть исцеле́ний/ и яви́лся еси́ вои́стинну А́нгел Храни́тель па́ствы твоея́,/ бо́дрственно утвержда́я <style>ю</style> в ве́ре многоразли́чными твои́ми чудотворе́ниями/ и соблюда́я в чи́стом испове́дании отце́в Бо́га Благослове́ннаго.</p>
                <p>Христо́во благоуха́ние яви́лся еси́, о́тче,/ в спаса́емых тобо́ю от неду́гов душе́вных же и теле́сных;/ те́мже обита́тели гра́да, тобо́ю избра́ннаго,/ прославля́я святу́ю па́мять твою́,/ благословля́ют просла́вившаго тя, отце́в Бо́га Благослове́ннаго.</p>
                <p>
                    <style>Богоро́дичен:</style> Несть на́ша брань к пло́ти и кро́ви,/ но к нача́лом, и ко власте́м, и к миродержи́телем тьмы ве́ка сего́,/ к духово́м зло́бы поднебе́сным;/ над ни́ми же покажи́ ны, Влады́чице, победи́тели,/ я́ко да по о́бразу непоро́чнаго Па́стыря/ возмо́жем вся стре́лы лука́ваго разжже́нныя угаси́ти.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Проявле́нное на горе́/ законополо́жнику во огни́ и купине́/ Рождество́ Присноде́вы/ в на́ше ве́рных спасе́ние,/ пе́сньми немо́лчными велича́ем.</emphasis>
                    <emphasis/>
                </p>
                <p>Апо́стол язы́ков был еси́, о́тче, я́коже и Па́вел,/ те́мже ны́не восхище́н еси́ на высоту́ Боже́ственнаго лицезре́ния, иде́же мо́лишися,/ да Бог возрасти́т, е́же ты, му́дрый де́лателю, насади́л и напои́л еси́.</p>
                <p>Шлем спасе́ния восприи́м и мече́м духо́вным препоя́сався,/ изше́л еси́ на де́ло твое́, па́стырю ди́вный,/ и согради́л еси́ опло́т благоче́стия во мра́це язы́чества./ Моли́ у́бо Преблага́го Бо́га,/ да укрепи́т, е́же соде́ла в нас руко́ю твое́ю.</p>
                <p>И́менем и житие́м непоро́чне, приими́ хвале́бныя пе́сни,/ любо́вию к тебе́ возноси́мыя,/ осеня́я моли́твами твои́ми па́ству, осия́нную луча́ми добро́т твои́х,/ и ускоря́я на по́мощь благода́тным заступле́нием твои́м во вре́мя благопотре́бно.</p>
                <p>
                    <style>Богоро́дичен:</style> Херуви́мов Честне́йшая и Сла́внейшая без сравне́ния Серафи́мов,/ не пре́зри моле́ния раб Твои́х,/ но покры́й нас честны́м Твои́м покро́вом:/ спаси́ лю́ди, благогове́йно чту́щия па́мять непоро́чнаго па́стыря/ и моли́твенника о гра́де сем, ди́внаго Инноке́нтия.</p>
                <p>
                    <style>Свети́лен, глас 1:</style>
                </p>
                <p>Сла́ва Тебе́, Бо́гу,/ показа́вшему нам свет спасе́ния в житии́ и сло́ве Твоего́ уго́дника;/ сла́ва Тебе́, Благода́телю,/ возсия́вшему просвеще́ние и́стины в побо́рнике благоче́стия и и́стины;/ сла́ва Тебе́, ди́вному Щедротода́вцу,/ удиви́вшему ми́лости Своя́ на ходи́вшем во све́те Лица́ Твоего́/ святи́теле и чудотво́рце Инноке́нтии.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Свет ми́рови возсия́л еси́ в Рождестве́ Твое́м, Пречи́стая Богоро́дице,/ осия́й у́бо ум наш позна́нием Сы́на Твоего́,/ се́рдце уязви́ любо́вию к Боже́ственным за́поведем,/ укрепля́я ны моли́твами Твои́ми в ве́ре и благоде́лании.</p>
                <p>
                    <style>На хвали́тех стихи́ры, глас 8:</style>
                </p>
                <p>Мно́гое мно́жество чуде́с твои́х, Инноке́нтие,/ пропове́дует вели́чество сла́вы Бо́га на́шего,/ на Небеси́ си́лами разу́мными неумо́лчно воспева́емаго,/ на земли́ же в душа́х и телесе́х святы́х Свои́х ди́вно прославля́емаго./ Его́же моли́, препросла́вленне святи́телю,/ о спасе́нии душ на́ших.</p>
                <p>Еди́неми усты́ и еди́нем се́рдцем,/ просла́вим лю́дие, Бо́га чудоде́йствующаго,/ удиви́вшаго щедро́ты Своя́ во дни на́ша:/ дре́вния ми́лости, глаго́ланныя ко отце́м на́шим/ в чудесе́х святы́х Свои́х,/ возглаго́лавшаго и ны́не в нетле́нии непоро́чнаго па́стыря,/ чудотво́рца но́ваго,/ утверди́вшаго кра́сныя но́ги своя́ во страна́х Сиби́рских/ и украси́вшаго пусты́ню, я́ко крин кра́сный.</p>
                <p>Не отцы́ на́ши возвести́ша нам, о́тче, сла́ву твою́,/ не ста́рцы на́ши пове́даша нам/ чудеса́ твоя́, чудотво́рче,/ но са́ми ви́дехом/ осеня́ющую непоро́чное те́ло твое́ си́лу Бо́жию,/ чудоде́йствующую тобо́ю в зна́мениях ди́вных и мно́гих:/ сро́дницы и зна́емии на́ши/ позна́ша благода́тную по́мощь твою́./ Ея́же и мы, дерза́юще, про́сим/ и неоску́дно прие́млем.</p>
                <p>Дре́вле Бог, глаго́лавый отце́м во проро́цех,/ в после́док дний возглаго́ла нам в Сы́не,/ Его́же благода́тию и до <style>Днесь</style> глаго́лет нам в наста́вниках на́ших,/ в животе́ свое́м поучава́ющих нас ве́ре и наде́жде,/ по исхо́де же свое́м уверя́ющих нас/ в любви́ соверше́нней, николи́же отпа́дающей.</p>
                <p>
                    <style>Сла́ва, глас то́йже:</style>
                </p>
                <p>Ра́дуйся, о́тче Инноке́нтие, непоро́чности соиме́нне,/ Це́ркве утвержде́ние, благода́ти позна́ние,/ чуде́с неисчисли́мых сокро́вище,/ иера́рхов похвало́, па́стырей о́браз,/ пасо́мых помо́щниче,/ чужди́х и да́льних моли́твенниче,/ гра́да Ирку́тска украше́ние,/ оби́тели твоея́ благоле́пие,/ сла́во страны́ Росси́йския,/ о не́йже моли́ся, да уга́снут раско́лов шата́ния,/ и да продвете́т мир во днех чад ея́ правосла́вных.</p>
                <p>
                    <style>И ны́не, глас то́йже: </style>Влады́чице, приими́ моли́тву раб Твои́х: 
                    <style>Славосло́вие вели́кое.</style></p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на свята́го, пе́сни 3-я и 6-я. Проки́мен, глас 1: </style>Уста́ моя́ возглаго́лют прему́дрость,/ и поуче́ние се́рдца моего́ ра́зум. 
                    <style>Стих:</style> 
                    Услы́шите сия́, вси язы́цы,/ внуши́те, вси, живу́щии по вселе́нней. 
                    <style>Апо́стол к Евре́ем, зача́ло 318. </style>
                    Аллилу́ия, 
                    <style>глас 1: </style>
                    Восхва́лятся преподо́бнии во сла́ве/ и возра́дуются на ло́жах свои́х. 
                    <style>Стих:</style> 
                    Сла́ва сия́ бу́дет всем преподо́бным Его́. 
                    <style>Ева́нгелие от Иоа́нна, зача́ло 36. Прича́стен: </style>
                    В па́мять ве́чную:</p>
                <p>
                    <strong>
                        <style>Святитель Иннокентий, епископ Иркутский, </style>
                    </strong>известный благочестием и ученостью архипастырь, был просветителем отдаленнейшей окраины Русского государства — Восточной Сибири, опытным устроителем церковной жизни Иркутской епархии.</p>
                <p>Происходил он из дворянского рода Кульчицких (в миру носил имя Иоанн). Святитель родился около 1682 года. Обучался он в Киевской духовной академии. В 1706 году, окончив курс обучения, принял монашеский постриг с именем Иннокентий и вступил в число братии Киево-Печерской Лавры.</p>
                <p>В 1710 году иеромонах Иннокентий был вызван в Москву местоблюстителем Патриаршего престола митрополитом Стефаном Яворским для преподавания в Московской Славяно-греко-латинской академии. В 1714 году его назначили префектом академии. Он преподавал словесность, гомилетику, нравственное богословие, метафизику и философию. В 1719 году его в числе наиболее образованных иноков по указу Петра I вызвали в Александро-Невскую Лавру и в должности соборного иеромонаха назначили на корабль «Самсон», стоявший в Ревеле (Таллин). Вскоре он получил новое назначение на должность обериеромонаха флота в финском городе Або. Как старший иеромонах флота он духовно руководил всем духовенством, служившим на кораблях.</p>
                <p>В 1721 году Святейший Синод определил иеромонаха Иннокентия в Русскую духовную миссию в Пекине с возведением в сан епископа Переяславского. До окончательного утверждения этого определения святитель исполнял должность наместника Александро-Невской Лавры, а 5 марта 1721 года святой Иннокентий был хиротонисан в Троицком соборе Лавры во епископа Переяславского, в присутствии Петра I.</p>
                <p>19 апреля 1721 года русский миссионер вместе с двумя иеромонахами, двумя диаконами, пятью певчими и несколькими служителями выехал из Петербурга, и только в марте 1722 года прибыл в Иркутск. Но китайское правительство отказало в визе «духовной особе, великому господину», как неосторожно назвал Святителя в грамоте тобольский губернатор.</p>
                <p>Три года вынужден был провести Святитель в Селенгинске на границе с Китаем, перенося много лишений из-за неопределенности своего положения и от неустройства гражданского управления в Сибири. Неоднократно он обращался в Синод, сообщая о своем бедственном положении: «Где мне главу приклонити и прочее жития моего время окончити...? Прошу покорно о милостивом указе, что мне делать: сидеть ли в Селенгинске и ждать того, чего не ведаю, или возвратиться назад? И чем? — Без указа подвод не дадут. И куда? — Понеже лисы язвины имеют для отдыха, я же по сие время не имам, где главы приклонити. Скитаюся бо со двора на двор и из дома в дом преходящи».</p>
                <p>Не получая жалованья, Святитель и его спутники питались подаяниями русских купцов. Единственной отрадой для святого Иннокентия были Богослужения в Селенгинском соборе и в храме Троицкого Селенгинского монастыря. Несмотря на тягостные условия жизни, Святитель никогда не оставался в праздности: писал иконы, проповедовал Слово Божие жившим вокруг бурятам и монголам и просвещал их святым Крещением.</p>
                <p>В феврале 1725 года из Синода пришел указ, повелевавший Святителю выехать из Селенгинска в Иркутск, где архипастырь поселился в Вознесенском монастыре. В августе 1727 года Святитель получил указ о назначении его правящим епископом новой Иркутской епархии. Обширность и малонаселенность епархии, большое количество различных народностей (бурятов, монголов, якутов и др.), не просвещенных Христовой верой, бездорожье и бедность — всё это делало архипастырский труд святителя Иннокентия тяжелым и жизнь его полной лишений. По странному недосмотру Сената он подолгу не получал жалования и терпел крайний недостаток в средствах. В этих трудных условиях на скудные средства Вознесенского монастыря содержалась монголо-русская школа. Неустанные заботы святителя были обращены на подбор достойных учителей, обеспечение учеников нужными книгами, одеждой, продовольствием.</p>
                <p>Святитель неутомимо трудился над устройством епархии, укреплением ее духовной жизни, о чем свидетельствуют его многочисленные проповеди, пастырские послания, инструкции и предписания. Множество народа стекалось, чтобы послушать поучения Святителя. Многие записывали их. «Любимцы! Не будьте неверны словом и житием, словом исповедуйте, яко воистину воскресе Господь, и житием будете верны в творении добрых дел, подаянием милости и хранением любви. И <style><style>Аще</style></style> кто сотворит любовь, той нищия да одевает, а не суетне плоть свою украшает, якоже мы ныне творим: красимся ризами; что какова праздника ждем, то готовим себе кафтаны хорошие, а лучше бы нам готовиться к праздникам с добрыми делами»,— учил Святитель.</p>
                <p>«Послушайте, возлюбленные,— говорил Святитель в другом поучении,— се Христос Господь и Мария Мати Его, Свята сущи, изволиста со грешники вчинитися (поскольку Пресвятая Дева исполнила закон, относящийся к грешным новорожденным младенцам, и принесла в жертву два птенца голубиных). Также и нам, братие, учитися, еже очищати души наши святым покаянием и ходити на молитву в дом Божий, и приносити потребная. Приносите ов свещи, а ин просфоры, а кто сего не имеет, тот приходи в церковь на молитву с сокрушенною жертвою сердца, со слезами покаяния. Прежде всего, бойся Бога, люби Его всею душею и сердцем и помышлением, а Пречистую Богоматерь и всех святых почитайте, а в церковь Божию безленостно приходите к вечерне, и заутрене, и обедне к началу, и слушайте Божественнаго пения со вниманием в молчании; а из церкви до отпуста не выходите».</p>
                <p>В 1728 году весной в Прибайкалье началась засуха. Епархии грозил голод от недорода хлеба, начавшегося еще в 1727 году. По благословению Святителя, с мая в церквах Иркутска и Иркутской десятины к каждой Литургии стали присоединять молебен о прекращении засухи, по субботам пели акафист Божией Матери, а в воскресные дни служили соборный молебен. «Моления,— говорил Святитель,— должны окончиться в Ильин день». 20 июля в Иркутске разразилась буря с таким сильным дождем, что по улицам города стояла вода по колено,— засуха прекратилась.</p>
                <p>Трудами святителя Иннокентия было начато строительство в Вознесенской обители каменного храма взамен деревянного, расширены границы епархии, включившей не только Селенгинский, но еще Якутский и Илимский округи. В епархии Святителя насчитывалось 33 церкви и 4 монастыря. Будучи строгим ревнителем благочестия, святитель Иннокентий неутомимо заботился о избрании достойных пастырей, он говорил: «Но ныне <style><style>Аще</style></style> кто пожелает святую церковь построити, то не стены едины созидайте, но и внутрь украшайте ризами, сосудами, а наипаче всех сих — людьми благоразумными — священниками богобоязненными».</p>
                <p>Заповедуя инокам соблюдать монашеское правило, Святитель сам строго выполнял его. Любил он уединяться для молитвы в пещеру, которую ископал для себя основатель Вознесенской обители старец Герасим, любил он возносить свои моления и над могилой старца. По ночам Святитель читал творения святых отцов и часто, ночью, выходил из своей келлии, направлялся к главному храму Вознесенской обители и молился на него со всех четырех сторон. В своей келейной жизни святой был прост, принимал участие в полевых работах. Одежда его состояла из власяницы, поверх которой он надевал сделанный из кожи лося подрясник и кожаный пояс.</p>
                <p>Не отличаясь крепким здоровьем, под влиянием сурового климата и невзгод святитель Иннокентий рано отошел ко Господу. Он преставился утром 27 ноября 1731 года.</p>
                <p>В 1764 году тело святого первопрестольника Иркутского обрели нетленным во время ремонтных работ в монастырской Тихвинской церкви. Множество чудес совершилось не только в Иркутске, но и в отдаленных местах Сибири при молитвенном обращении к Святителю. Это побудило Святейший Синод к открытию мощей и прославлению святителя Иннокентия в 1800 году. С 1804 года установлено празднование его памяти по всей России 26 ноября, так как в день преставления совершается празднование иконе Божией Матери «Знамение».</p>
                <p>Второй день памяти Святителя — 9 февраля.</p>
            </section>
            <section>
                <title>
                    <p>В то́йже день 
                        <style>Освяще́ние це́ркве свята́го великому́ченика Гео́ргия, я́же в Ки́еве пре́д враты́ Святы́я Софи́и</style></p>
                </title>
                <p>
                    <strong>
                        <style>Ве́чер</style>
                    </strong>
                </p>
                <p>Блаже́н муж: 
                    <style>На </style>
                    Го́споди, воззва́х: 
                    <style>стихи́ры, глас 4.</style></p>
                <p>
                    <style>Подо́бен:</style> Я́ко до́бля:</p>
                <p>Страда́лец ди́вный, во́ин хра́брый непобеди́мь/ и свети́льник всеми́рный,/ по́двиги страда́ний твои́х вся просвеща́я ми́ра концы́,/ отгоня́я мрак де́монов лю́тый,/ Гео́ргие страстоте́рпче, удобре́ние му́чеников/ и сограждани́н Небе́сных во́инств.</p>
                <p>Преслову́щий в му́жестве, кра́сен в во́зрасте быв,/ в словесе́х и де́лех от всех преудивля́емь,/ хра́борски отлучи́вся к подвиго́м муче́ния за Христа́,/ небоя́зненно на враги́ воздви́гл еси́ побе́ды/ вели́кими твои́ми страда́нии,/ сего́ ра́ди тя, Гео́ргие, во хвале́нии чтим ра́достно, досточу́дне,/ красота́ му́чеников и похвала́.</p>
                <p>На высоту́ небе́сную, ра́дуяся, возше́л еси́,/ в прекра́сную оде́жду облече́н,/ от твои́х страда́льческих крове́й обагре́ную,/ Царю́ всех предста́в,/ живонача́льною десни́цею венча́емь./ Те́мже <style>Днесь</style>, Гео́ргие великострада́льче,/ твою́ па́мять светоза́рную соверша́ющим/ испроси́ просвеще́ние и спасе́ние душ на́ших.</p>
                <p>
                    <style>Сла́ва, глас 6. Самогла́сен:</style>
                </p>
                <p><style>Днесь</style> прииди́те, празднолю́бнии собо́ри,/ страстоте́рпца честно́е торжество́ све́тло пра́зднуем,/ и́бо неви́димаго врага́ низложи́,/ зако́нно по Христе́ пострада́в/ и досто́йно прия́ побе́ды от Спа́са вене́ц,/ и ны́не на Небесе́х, со А́нгелы ра́дуяся,/ Тро́ице све́тло предстои́т./ Те́мже и мы пе́сньми хвале́ния воспое́м:/ ра́дуйся, тве́рдый страда́льче непобеди́мый;/ ра́дуйся, хра́брый ору́жниче Христо́в;/ ра́дуйся, многобо́жия льсти потреби́телю/ и и́стинныя ве́ры све́тлый побо́рниче./ Но, о страстоте́рпцев украше́ние, Гео́ргие!/ моли́ся Го́споду изба́витися нам ви́димых и неви́димых враг/ и спасти́ся душа́м на́шим.</p>
                <p>
                    <style>И ны́не, Богоро́дичен:</style> Кто Тебе́ не ублажи́т:</p>
                <p>
                    <style>Вход. Проки́мен дне. Чте́ния три му́ченическая 
                        <emphasis>(</emphasis></style>
                    <emphasis>
                        <style>зри Мине́ю ноября́ 23-й день</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <emphasis/>
                </p>
                <p>
                    <style>На стихо́вне стихи́ры, глас 8.</style>
                </p>
                <p>
                    <style>Подо́бен:</style> О, пресла́внаго чудесе́!</p>
                <p>За всех жизнь стра́ждеши,/ кровь твою́ излива́я, страстоте́рпче Гео́ргие./ Кровь Свою́ тебе́ ра́ди излия́вшему,/ приве́лся еси́ Христу́, блаже́нне,/ тем о́бщника Своея́ сла́вы сотвори́ тя/ и Ца́рства соприча́стника,/ я́ко му́жествовавша кре́пко на льсти́ваго/ и сего́ ухищре́ния до конца́ низложи́вшаго.</p>
                <p>
                    <style>Стих:</style> Пра́ведник, я́ко фи́никс, процвете́т,/ я́ко кедр, и́же в Лива́не, умно́жится.</p>
                <p>Благоче́стия столп был еси́,/ основа́н тве́рдо на ка́мени ве́ры,/ искуше́ний ве́тры непоколе́блемь, муче́ний мно́гих, блаже́нне:/ с лю́тою бо я́ростию врази́ тебе́ прирази́шася,/ тща́щеся низложи́ти,/ и невозмого́ша кре́пости твоея́,/ но, посра́млени, па́доша,/ победи́тельным бо от Христа́ венце́м/ украси́тися возжеле́л еси́.</p>
                <p>
                    <style>Стих:</style> Насажде́ни в дому́ Госпо́дни,/ во дво́рех Бо́га на́шего процвету́т.</p>
                <p>Вопло́щшемуся Христу́ Бо́гу на́шему/ и стра́стию Кре́стною низложи́вшему отсту́пника,/ во́льным Того́ страсте́м,/ страстоте́рпче Гео́ргие, поревнова́в,/ и ра́нами протяза́емь,/ хвали́щагося неви́димаго врага́ с пло́тию, му́чениче, победи́в,/ на зе́млю низложи́л еси́.</p>
                <p>
                    <style>Сла́ва, глас 4. Самогла́сен:</style>
                </p>
                <p>Прииди́те, ве́рных собо́ри,/ прииди́те, пра́здник соста́вим,/ и́бо пресве́тлая па́мять <style>Днесь</style> яви́ся страстоте́рпца Гео́ргия,/ на́ша просвеща́ет неви́димо сердца́,/ доброде́тельми блиста́ющи./ Те́мже, единому́дренно воспева́юще, рцем:/ ра́дуйся, во́ине вели́каго Царя́ Христа́;/ ра́дуйся, пресве́тлая похвало́ ве́ры;/ ра́дуйся, всесве́тле и пребога́те./ О нас, преблаже́нне, всех Влады́ку Христа́ Бо́га моли́/ сохране́ным бы́ти от искуше́ний лука́ваго/ и спасти́ ду́ши на́ша.</p>
                <p>
                    <style>И ны́не, Богоро́дичен:</style> При́зри на моле́ния:</p>
                <p>
                    <style>Тропа́рь, глас 4:</style>
                </p>
                <p><style>Днесь</style> блажа́т тя ми́ра концы́,/ Боже́ственных чуде́с испо́лншеся,/ и земля́ ра́дуется, напи́вшися кро́ве твоея́./ Христоимени́тии же лю́дие гра́да Ки́ева/ освяще́нием Боже́ственнаго хра́ма твоего́ ра́достию возвесели́шася,/ страстоте́рпче Гео́ргие,/ сосу́де избра́нный Свята́го Ду́ха, уго́дниче Христо́в./ Его́же моли́/ с ве́рою и мольбо́ю приходя́щим во святы́й твой храм/ да́ти очище́ние грехо́в,/ умири́ти мир и спасти́ ду́ши на́ша.</p>
                <p>
                    <style>Сла́ва, и ны́не, </style>
                </p>
                <p>
                    <style>Богоро́дичен:</style> Е́же от ве́ка утае́ное:</p>
                <p>
                    <style>На </style>Бог Госпо́дь: 
                    <style>тропа́рь два́жды.</style></p>
                <p>
                    <style>Сла́ва, и ны́не, Богоро́дичен.</style>
                </p>
                <p>
                    <style>По 1-м стихосло́вии седа́лен, глас 4: </style>
                </p>
                <p>Страстоте́рпца <style>Днесь</style> Гео́ргия благоче́стно сотворя́ем пра́зднество — освяще́ние хра́ма,/ я́ко непреста́нно мо́лится Го́споду всем да́ти мир/ и спасе́ние душа́м на́шим.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Те́плое заступле́ние су́щим в беда́х,/ на́шу Помощницу и к Бо́гу премене́ние,/ Ея́же ра́ди тли изба́вихомся, Богоро́дицу, ве́рнии, ублажа́ем.</p>
                <p>
                    <style>По 2-м стихосло́вии седа́лен, глас 1.</style>
                </p>
                <p><style>Подо́бен:</style> Лик А́нгельский:</p>
                <p>Земно́е во́инство и честь отри́нул еси́,/ я́ко ско́ро ги́бнущую,/ на Небесе́х со А́нгельскими во́и бы́ти возжеле́в/ и сла́вы, при́сно ве́чно пребыва́ющия./ Те́мже, мно́ги му́ки претерпе́в, смерть прия́л еси́,/ се́го ра́ди, <style>Днесь</style> всесвяту́ю твою́ па́мять пра́зднующе,/ Христу́ прино́сим хвалу́, треблаже́нне Гео́ргие.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ма́терь Тя Бо́жию мо́лим вси и Де́ву вои́стинну,/ в щедро́ты Твоя́ вопие́м, любо́вию прибега́юще в Твою́ бла́гость,/ Тя бо и́мамы, гре́шнии, засту́пницу,/ Тебе́ стяжа́хом в напа́стех спасе́ние, еди́ну Пречи́стую.</p>
                <p>
                    <style>По полиеле́и седа́лен, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Я́ко лучи́, блиста́нии чуде́с вся просвеща́еши ми́ра концы́,/ я́ко звезда́ пресве́тлая, и красно́ благоу́хаеши,/ я́ко Боже́ственный рай, при́сно ду́ши на́ша весели́ши и отго́ниши неду́ги./ Те́мже тя, блаже́нне, по до́лгу пое́м/ и любо́вию чтим честну́ю па́мять твою́, великому́чениче Гео́ргие./ Моли́ Христа́ Бо́га согреше́ний оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Прему́дрость и Сло́во в Твое́м чре́ве заче́нши,/ неопа́льно, Ма́ти Бо́жия, ми́ру родила́ еси́ мир Содержа́щаго/ и во объя́тиих понесла́ еси́ вся нося́щаго, Пита́теля всех и Творца́ тва́ри./ Те́мже молю́ Тя, всесвята́я Де́во, и ве́рно сла́влю Тя,/ изба́витися мне прегреше́ний, и в день Суда́,/ егда́ предста́ти и́мам пред лице́м Созда́теля моего́,/ Влады́чице Де́во Чи́стая, Твою́ по́мощь тогда́ пода́ждь ми,/ вся бо мо́жеши, ели́ка хощеши, Всепе́тая.</p>
                <p>
                    <style>Степе́нна, 1-й антифо́н 4-го гла́са. Проки́мен: </style>Пра́ведник, я́ко фи́никс, процвете́т, я́ко кедр, и́же в Лива́не, умно́жится. 
                    <style>Стих:</style> 
                    Насажде́ни в дому́ Госпо́дни: Вся́кое дыха́ние: 
                    <style>Ева́нгелие от Луки́, зача́ло 63.</style></p>
                <p>
                    <style>По 50-м псалме́ стихи́ра, глас 6.</style>
                </p>
                <p>
                    <style>Самогла́сна:</style>
                </p>
                <p><style>Днесь</style> вселе́нная вся страстоте́рпца просвеща́ется заря́ми,/ и Христо́ва Це́рковь, цве́ты украша́ема, Гео́ргие, вопие́т тебе́:/ уго́дниче Христо́в и засту́пниче те́плый,/ не преста́й моля́ся о рабе́х твои́х.</p>
                <p>
                    <style>Кано́н Богоро́дицы на 6 и свята́го на 8, глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Воспою́ Тебе́, Го́споди Бо́же мой,/ я́ко изве́л еси́ лю́ди из рабо́ты еги́петския,/ покры́л же еси́ колесни́цы фарао́новы и си́лу.</emphasis>
                    <emphasis/>
                </p>
                <p>Воспе́ти твоя́ страда́ния ра́зум даждь сла́вно,/ венцено́сче страстоте́рпче Гео́ргие,/ Царя́ всех Престо́лу предстоя́ све́тло, нас сохраня́й, пою́щих тя.</p>
                <p>О благоче́стии кре́пце подвиза́вся, великострада́льче Гео́ргие,/ венце́м сла́вы досто́йно почествова́лся еси́ десни́цею Вседержи́телевою.</p>
                <p>Кре́пость даде́ тебе́ Христо́с на по́двиги,/ мно́ги ви́ды мук до́блественне и терпели́вно подъя́ти,/ тем и победи́л еси́ безбо́жных шата́ния<a type="note" xlink:href="#note225">225</a>
                    .</p>
                <p>
                    <style>Богоро́дичен:</style> Ле́ствица яви́лася еси́ небе́сная, Де́во,/ Е́юже сни́де к нам Сло́во Бо́жие,/ Тя дре́вле прови́де Иа́ков, пра́отец Твой.</p>
                <p>
                    <style>Катава́сия:</style>
                    <emphasis>Христо́с ражда́ется:</emphasis>
                </p>
                <p>
                    <emphasis/>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Лук си́льных изнемо́же,/ и немощству́ющии препоя́сашася си́лою,/ сего́ ра́ди утверди́ся в Го́споде се́рдце мое́.</emphasis>
                </p>
                <p>Плотски́й сою́з и сочета́ние твои́х удо́в разруша́шеся,/ но кре́пость соблюде́ся твоея́ души́ неразруши́ма.</p>
                <p>Я́рости стремле́ние благомо́щно претерпе́л еси́/ зело́ от му́чащих тя, страстоте́рпче Гео́ргие,/ терпе́ние до́блественно кре́пко показа́в.</p>
                <p>Кто возмо́жет твое́ кре́пкое и си́льное/ и по́мысла неукло́нную му́дрость, Гео́ргие,/ похвала́ми почестви́ти по достоя́нию, блаже́нне?</p>
                <p>
                    <style>Богоро́дичен:</style> Уста́вила еси́ тлю сме́рти,/ я́же во Ипоста́си пло́тию Живота́ ро́ждши, Пречи́стая,/ челове́ком я́вльшася из чре́ва Твоего́, Пресвята́я.</p>
                <p>Седа́лен, глас 4.</p>
                <p>
                    <style>Подо́бен:</style> Ско́ро предвари́:</p>
                <p>До́блему страда́льцу и во́ину кре́пкому/ всецарю́ющаго Христа́ похвале́ния прино́сим:/ ра́дуйся, му́чеников украше́ние и ле́пота;/ ра́дуйся, пресве́тлая Це́ркве звездо́,/ засту́пниче и спаси́телю к тебе́ прибега́ющих, великому́чениче сла́вный Гео́ргие,/ тя пою́щия спаса́й от всех наве́т вра́жиих/ и моли́твами твои́ми ко Го́споду Ца́рствия Его́ сподо́би нас.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Де́во Всенепоро́чная, пребога́таго Бо́га ро́ждшая,/ со страстоте́рпцы Того́ моли́ непреста́нно/ оставле́ние согреше́ний и исправле́ние жития́ да́ти нам пре́жде конца́,/ ве́рою и любовию пою́щим Тя по до́лгу, еди́на Всепе́тая.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Небеса́ доброде́тель Твоя́ покры́ла</emphasis>
                    <emphasis>есть,/ и земля́ испо́лнися сла́вы Твоея́, Христе́./ Те́мже ве́рно вопие́м:/ сла́ва си́ле Твое́й, Го́споди.</emphasis>
                </p>
                <p>Я́ростию де́монскою мучи́телие одержи́мии,/ тя, любо́вию Бо́жиею содержи́маго,/ неми́лостивно злоде́и ураня́ху, страстоте́рпче Гео́ргие.</p>
                <p>Огня́ сильне́йши изволе́ние стяжа́л еси́,/ мучи́теля несмы́сльство низложи́в, посрами́л еси́, зовы́й, Гео́ргие:/ сла́ва си́ле Твое́й, Го́споди.</p>
                <p>По Христе́ да́же до сме́рти/ душе́ю терпели́вно вся́ким му́кам сопроти́вился еси́, велегла́сно вопия́:/ сла́ва си́ле Твое́й, Го́споди.</p>
                <p>Зе́льнейшим изволе́нием, блаже́нне, одержи́мь,/ пре́лесть, Гео́ргие, попра́л еси́, благода́рно вопия́:/ сла́ва си́ле Твое́й, Го́споди.</p>
                <p>
                    <style>Богоро́дичен:</style> Вопло́щся из Де́вы, Безпло́тен Сый/ на зе́млю к челове́ком прии́де./ Тем ве́рою зове́м:/ сла́ва си́ле Твое́й, Го́споди.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Стяжа́вый ны, избра́нныя лю́ди,/ Кро́вию Твое́ю, Го́споди,/ Твой мир даждь нам,/ во единомы́слии сохраня́я ста́до Твое́.</emphasis>
                </p>
                <p>Непобеди́мою Креста́ си́лою укрепля́емь, вели́кий страда́льче Гео́ргие,/ возмо́гл еси́ мучи́телево лю́тое победи́ти свире́пство.</p>
                <p>Поста́вив се́рдце твое́ велеу́мне на тве́рдем ка́мени ве́ры, Гео́ргие,/ нахожде́ньми искуше́ний мук непобеди́мь пребы́л еси́.</p>
                <p>Я́ко небе́снаго Царя́ во́ин,/ со А́нгельскими во́и Тому́ предстоя́, страстоте́рпче Гео́ргие,/ тебе́ ве́рою призыва́ющия от вся́ких искуше́ний изба́ви.</p>
                <p>
                    <style>Богоро́дичен:</style> Избавля́ющи нас яви́ся от бед и прегреше́ний,/ тлетво́рных страсте́й, и скорбе́й, и обстоя́ний,/ пою́щия Тя ве́рою, Богоро́дице Присноде́во.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Возопи́, прообразу́я погребе́ние тридне́вное,/ проро́к Ио́на, в ки́те моля́ся:/ от тли изба́ви мя,/ Иису́се Царю́ сил.</emphasis>
                    <emphasis/>
                </p>
                <p>Преди́вен взо́ром, кра́сен те́лом, удобре́н же Ду́хом, Гео́ргие,/ отлучи́лся еси́ к боре́нию злоко́зненнаго/ и, сего́ разрази́в, побе́ды вене́ц прия́л еси́.</p>
                <p>Украша́ются до́брых по́двиг одоле́нием,/ страда́льческое зря́ще натрижне́ние,/ перворожде́нных избра́ние и светоно́сное собо́рище.</p>
                <p>Небе́сных блаже́нство восприе́мля, от Го́спода угото́ванных, Гео́ргие страда́льче,/ и́хже ра́ди на земли́ подвиза́лся еси́ да́же до кро́ве,/ и побе́дныя по́чести прии́м.</p>
                <p>
                    <style>Богоро́дичен:</style> Я́ко бразда́, чре́во твое́, Чи́стая, яви́ся,/ пшени́цу принося́щи безсме́ртия,/ всех ве́рных ду́ши пита́ющи и му́ченик веселя́щи.</p>
                <p>
                    <style>Конда́к, глас 2.</style>
                </p>
                <p>
                    <style>Подо́бен:</style> Тве́рдыя:</p>
                <p>Боже́ственнаго и венцено́снаго великому́ченика Христо́ва Гео́ргия,/ на вра́ги побе́ду взе́мшаго одоле́ния,/ соше́дшеся ве́рою во освяще́нный храм, восхва́лим,/ его́же благоволи́ Бог созда́ти во и́мя его́,/ Еди́н во святы́х почива́яй.</p>
                <p>
                    <style>И́кос:</style>
                </p>
                <p>Я́ко свети́льника незаходи́маго звезда́ показа́ся непреле́стна,/ Со́лнца Христа́ возвеща́я заря́ми твои́ми, страстоте́рпче Гео́ргие,/ созыва́еши от первопресто́льнаго ма́тере градо́в,/ Бо́гом спасе́наго Ки́ева,/ во освяще́нный храм Христолюби́вая мно́жества/ облагоде́тельствовати обы́чне,/ хотя́щия восхвали́ти пе́сньми/ во гла́се ра́дования и исповеда́ния,/ соста́вити пра́здник свяще́ннаго хра́ма:/ его́же благоволи́ Бог созда́ти во и́мя твое́,/ Еди́н во святы́х почива́яй.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Оте́ц на́ших Бо́же, не посрами́ нас,/ но да́руй нам со дерзнове́нием вопи́ти Тебе́:/ благослове́н еси́, Бо́же оте́ц на́ших.</emphasis>
                    <emphasis/>
                </p>
                <p>Крепча́йшим ра́зумом пла́мень ле́сти погаси́в,/ во искуше́нии непобеди́мь был еси́, Гео́ргие, вопия́:/ оте́ц на́ших Бо́же, благослове́н еси́.</p>
                <p>Я́ко му́ченик и вели́к страда́лец/ в пресве́тлый Боже́ственный черто́г вшел еси́, Христо́в уго́дниче, вопия́:/ оте́ц на́ших Бо́же, благослове́н еси́.</p>
                <p>Ви́дети сподо́бился еси́, Гео́ргие, та́мо блаже́нства/ и наслажде́ния ве́чных святы́х све́тлостей,/ апо́стол, и проро́к, и му́ченик, иера́рхов и всех пра́ведных.</p>
                <p>
                    <style>Богоро́дичен:</style> Яви́лася еси́ всем челове́ком, чи́стая Ма́ти Бо́жия,/ держа́ва ве́лия, и покро́в, и заступле́ние/ Тя пою́щим всегда́ свяще́нными пе́сньми.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Вся дела́ Бо́жия/ и вся тварь, благослови́те Го́спода,/ я́ко челове́ком от земли́ возсия́ Свет,/ и вселе́нную всю просвети́,/ и жизнь ве́чную ми́ру дарова́,/ по́йте, лю́дие,/ и превозноси́те Его́ во ве́ки.</emphasis>
                    <emphasis/>
                </p>
                <p>Низложи́в вся вра́жия ору́жия, великому́чениче Гео́ргие,/ попра́л еси́ и́дольскую лесть, зовы́й:/ по́йте, лю́дие, и превозноси́те Христа́ Бо́га во ве́ки.</p>
                <p>Укра́шен зело́ благоле́пно, Христу́ предстоя́,/ страда́льче приснопа́мятне Гео́ргие,/ от крове́й твои́х му́ченических очервле́ну багряни́цу нося́, ве́село пое́ши:/ лю́дие, превозноси́те Его́ во ве́ки.</p>
                <p>По́чести тебе́ Христо́с подаде́, Гео́ргие, во страда́ниих твои́х,/ испове́дал бо еси́ Того́ велегла́сно, свиде́тельствуя, и зовы́й:/ по́йте, лю́дие, и превозноси́те Его́ во ве́ки.</p>
                <p>Ны́не предстои́ши живонача́льныя Све́ту Тро́ицы,/ Боже́ственными сия́нии, Гео́ргие, просвеща́емь,/ помина́й нас, ве́рою честву́ющия тя/ и превознося́щия Христа́ во ве́ки.</p>
                <p>
                    <style>Богоро́дичен:</style> Законода́вца родила́ еси́, Христа́, зако́нно страда́вшаго/ венча́вша страстоте́рпца и му́ченика,/ Его́же моли́ зако́ном греха́ побежде́на мя, Отрокови́це, исцели́ти.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся,/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
                    <emphasis/>
                </p>
                <p>Зако́нными повеле́нии по́двиг твои́х, Гео́ргие, побежда́ется велича́вый,/ еди́н бо Влады́ка Христо́с просла́ви тя./ Его́же моли́ о нас, страстоте́рпче, любо́вию пою́щих тя.</p>
                <p>Красе́н вои́стинну душе́ю и те́лом весь, сла́вне Гео́ргие,/ ны́не предстои́ши Царю́ царе́й всех красоте́,/ при́сно прича́стии удобря́емь всекра́сных, всече́стне, наслажде́ний.</p>
                <p>Твою́, Царю́ Христе́, любо́вь Гео́ргий подража́в кро́вию да́же до сме́рти,/ мечу́, огню́ же и му́кам Боже́ственный страда́лец сопроти́влься,/ и, е́же от <style>Тебе</style>́, Человеколю́бче, безсме́ртие прии́м, наслажда́ется.</p>
                <p>Всего́ себе́ же́ртву прине́сл еси́ Христу́,/ и Того́ Ца́рствия насле́дник яви́лся еси́ и прича́стник,/ и, при́сно с ли́ки святы́х ра́дуяся,/ ны́не ве́чно ца́рствуеши, страстоте́рпче Гео́ргие.</p>
                <p>Ве́рою страда́ния твоя́, Гео́ргие, о нас, честву́ющих,/ Христа́ моли́, страстоте́рпче, приле́жно,/ спасти́ся нам бед треволне́ния и всех страсте́й,/ и до́бре прейти́ житие́, и Боже́ственное блаже́нство улучи́ти.</p>
                <p>
                    <style>Богоро́дичен:</style> Обле́кся из Тебе́ Царь в теле́сную багряни́цу,/ про́йде весь красе́н из утро́бы Твоея́,/ и вся враги́ победи́, и побе́ду страда́льцем подаде́,/ еди́на Присноде́во Ма́ти.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Све́те неизме́нный:</p>
                <p>Я́ко светоза́рное со́лнце,/ чуде́с луча́ми осия́еши всю тварь, пресла́вне Гео́ргие страстоте́рпче,/ твою́ пра́зднующе па́мять, про́сим от вся́ких бед изба́витися.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ми́лости и щедро́ты Твоя́, Бо́же, на ны, рабы́ Твоя́, низпосли́/ моли́твами пречи́стыя Твоея́ Ма́тере и сла́внаго страстоте́рпца Твоего́ Гео́ргия/ и всем да́руй вели́кую Твою́ ми́лость.</p>
                <p>
                    <style>На хвали́тех стихи́ры на 4, глас 8.</style>
                </p>
                <p>
                    <style>Подо́бен:</style> О, пресла́внаго чудесе́!</p>
                <p>Пресла́вный страстоте́рпче, велему́дренне Гео́ргие,/ Христо́вым ору́жием себе́ вооружи́в му́жески,/ на суди́щи дерзнове́нно Го́спода всех Бо́га испове́дал еси́/ и врага́, победи́в, умертви́л еси́./ Те́мже побе́ды венце́м/ твою́ главу́ венча́ Небе́сный Царь, великодарови́тый.</p>
                <p>Си́лою Боже́ственною укрепля́емь, Гео́ргие,/ и́стинно непобеди́мою,/ го́рдаго врага́ посрами́л еси́,/ Го́спода Бо́га пред мучи́тели пропове́дая Творца́ всех,/ за Него́же жи́зни не пощади́л еси́/ и кровь твою́ излия́л еси́, сла́вне./ Те́мже Небе́сный А́нгелов Ца́рь/ тя ца́рствовати ку́пно с Собо́ю ве́чно сподо́бил есть.</p>
                <p>Преудивле́н в во́зрасте му́жества сый,/ телесе́ красото́ю удобре́н,/ и души́ Боже́ственною благода́тию укра́шен,/ и в побе́дах преслову́щь,/ в словесе́х и му́дрости преди́вен быв,/ о тле́нных че́стех земны́х неради́л еси́,/ Небе́сных по́честей возжеле́в,/ и́хже получи́л еси́ у Царя́ ца́рствующаго,/ нас, блаже́нне, помина́й.</p>
                <p>
                    <style>Сла́ва, глас 6:</style>
                </p>
                <p>По Христе́ зако́нно пострада́в, Гео́ргие,/ и с земны́м вражде́бным мучи́телем/ неви́димаго низложи́л еси́ врага́,/ досто́йно прие́мь от венцеда́вца Спа́са вене́ц,/ и ны́не на Небесе́х со А́нгельскими чи́ны/ вы́шняго светоли́тия наслажда́ешися,/ Триипоста́сному и пе́рвому Све́ту причаща́яся оби́льно./ Те́мже и мы, благове́рнии лю́дие,/ любому́ченичныя пе́сни воспое́м ти:/ ра́дуйся, адама́нте, непобеди́мый душе́ю,/ и кре́пкий ору́жниче Христо́в;/ ра́дуйся, ле́сти и́дольския потреби́телю/ и и́стины побо́рниче све́тлый;/ но моли́ся Го́споду,/ и нам житие́м Боголюби́вым/ с тобо́ю получи́ти стоя́ние при Престо́ле вели́чествия Его́.</p>
                <p>
                    <style>И ны́не, Богоро́дичен:</style> Богоро́дице, Ты еси́ Лоза́ и́стинная:</p>
                <p>
                    <style>Славосло́вие вели́кое. И отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны, пе́сни 3-я и 6-я. Проки́мен, глас 7: </style>Возвесели́тся пра́ведник о Го́споде/ и упова́ет на Него́. 
                    <style>Стих:</style> 
                    Услы́ши, Бо́же, глас мой,/ внегда́ моли́тимися к Тебе́. 
                    <style>Апо́стол к Тимофе́ю, зача́ло 292. </style>
                    Аллилу́ия. Пра́ведник, я́ко фи́никс, процвете́т: 
                    <style>Ева́нгелие от Иоа́нна, зача́ло 52. Прича́стен: </style>
                    В па́мять ве́чную:</p>
            </section>
            <section>
                <title>
                    <p>В то́йже день 
                        <style>Преподо́бных Афана́сия, зово́мого Желе́зный по́сох,</style>
                        и Феодо́сия Черепове́цких</p>
                </title>
                <p>
                    <style>Тропа́рь, глас 5:</style>
                </p>
                <p>Я́ко всехва́льнии ученицы́/ вели́каго покрови́теля и засту́пника земли́ Ру́сской,/ Богоно́снии отцы́ на́ши Афана́сие и Феодо́сие,/ от ю́ности ва́шея крест Христо́в на ра́мена взе́мшии,/ усе́рдно Тому́ после́довали есте́/ и до́бре потруди́лися в Се́ргиевой оби́тели./ Отону́дуже Бо́жиим изволе́нием прибы́вша,/ благоче́стно во гра́де на́шем Череповце́ подвиза́лися есте́/ и оби́тель Воскресе́ния Христо́ва устро́иша,/ моли́твою и трудо́м Бо́гу угоди́вше,/ от Него́ вене́ц сла́вы Небе́сной прия́ли есте́,/ и ны́не святы́ми свои́ми телесы́/ в собо́рнем хра́ме под спу́дом почива́юще,/ ду́хом же вку́пе с преподо́бным Се́ргием/ у Престо́ла Всевы́шняго предстоя́,/ о нас моли́теся приле́жно/ изба́витися нам от всех бе́д и скорбе́й/ и спасти́ся душа́м на́шим.</p>
                <p>
                    <strong>
                        <style>Преподобные Афанасий и Феодосий Череповецкие. </style>
                    </strong>Среди учеников Преподобного Сергия Радонежского, распространивших общежительный устав в монастырях Руси, были и преподобные Афанасий, по прозвищу «Железный посох», и Феодосий Череповецкие. Они поселились в Новгородском крае на Череповецком урочище при впадении речки Ягорбы в реку Шексну. Здесь святые построили храм во Имя Святой Троицы и основали Воскресенский Череповецкий монастырь.</p>
                <p>Возникшая вокруг этого монастыря слобода впоследствии разрослась в город Череповец. Сведений об этих угодниках сохранилось мало, так как в Смутное время монастырь был почти до основания разрушен, и при этом погибли все письменные источники. Известно, однако, что церковь, построенная преподобными Афанасием и Феодосием, была во Имя Святой Троицы и преподобных Сергия и Никона Радонежских. На основании этих сведений полагают, что оба они были пострижениками Троице-Сергиевой обители, ибо отшельники в древности имели обыкновение строить обители по образцу тех, в которых они приняли монашество. Единственное письменное свидетельство об этих святых угодниках — надпись на вкладной книге 1568 года, гласит: «Сия книга святой обители Воскресения Христова и Живоначальныя Троицы и начальников преподобных отец наших Феодосия и Афанасия».</p>
                <p>В 1764 году Воскресенский монастырь был упразднен, а церковь превращена в приходскую. С 1780 года она именуется Воскресенским собором города Череповца. Под спудом этой церкви и ныне почивают мощи преподобного Афанасия и преподобного Феодосия, почивших около 1388 года. В Череповецком соборе в честь Воскресения Христова имеются также иконы преподобных Афанасия и Феодосия.</p>
            </section>
        </section>
        <section>
            <title>
                <p>В 27-й день</p>
            </title>
            <section>
                <title>
                    <p>
                        <style>Пра́зднование Пресвяте́й Влады́чице на́шей Богоро́дице и Присноде́ве Мари́и ра́ди Зна́мения Ея́, бы́вшаго в Вели́ком Нове́гра́де</style>
                    </p>
                </title>
                <p>
                    <strong>На 
                        <style>Ма́лой Вече́рни</style></strong>
                </p>
                <p>
                    <style>На </style>Го́споди, воззва́х: 
                    <style>стихи́ры на 4, глас 1.</style></p>
                <p>
                    <style>Подо́бен:</style> Небе́сных чино́в:</p>
                <p>Ны́не наста́ день ра́достен/ и весе́лия испо́лнен <style>Днесь</style>,/ от скорбе́й бо премене́ние, Де́во Богороди́тельнице,/ зна́мение ико́ны Твоея́, Пречи́стая,/ пра́здник све́тел торжеству́юще, зове́м:/ Влады́чице, изба́ви от бед ду́ши на́ша.</p>
                <p>Се ны́не вре́мя благоприя́тно,/ се ны́не день спасе́ния,/ се храм пресве́тел и ме́сто свяще́ния,/ зна́мения ико́ны Твоея́, Пречи́стая,/ пра́здник духо́вне соверша́юще, вопие́м:/ Влады́чице, Ма́ти Христа́ Бо́га,/ изба́ви от бед ду́ши на́ша.</p>
                <p>Чу́дное одоле́ние,/ и зна́мение стра́шно, и вещь пресла́вную/ <style>Днесь</style> пра́зднующе, лю́дие Твои́, Богоро́дице,/ похва́льную песнь с Гаврии́лом прино́сим Ти, глаго́люще:/ ра́дуйся, Обра́дованная.</p>
                <p>
                    <style>Сла́ва, и ны́не, глас 1:</style>
                </p>
                <p>Ди́вна правосла́вных торжества́,/ <style>Днесь</style>, сте́кшеся, псало́мская пе́ния принесе́м, глаго́люще:/ воскресни́, Го́споди, в поко́й Твой,/ Ты и киво́т святы́ни Твоея́,/ я́ко побе́ду дарова́л еси́/ о́браз Пречи́стыя Твоея́ Ма́тере, Сло́ве./ Ея́же моли́твами, Иису́се всеси́льне,/ спаси́ ду́ши на́ша.</p>
                <p>
                    <style>На стихо́вне стихи́ры, глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>До́му прему́дрости Бо́жия, чу́дному святи́телю,/ я́влься све́тлым о́бразом,/ дерза́ти повелева́ет и наде́жди не отпада́ти.</p>
                <p>
                    <style>Стих:</style> Воскресни́, Го́споди, в поко́й Твой,/ Ты и киво́т святы́ни Твоея́.</p>
                <p>В храм Твой, Влады́чице, соше́дшеся, наро́ди,/ моля́щеся, глаго́лаху:/ виждь озлобле́ние на́ше и пода́ждь нам по́мощь, Пречи́стая.</p>
                <p>
                    <style>Стих:</style> Кля́тся Госпо́дь Дави́ду и́стиною/ и не отве́ржется ея́.</p>
                <p>Виждь, Пречи́стая, беды́ раб Твои́х/ и не отри́ни нас в коне́ц,/ на Твою́ по́мощь наде́ющихся,/ да вси́ вопие́м Ти:/ ра́дуйся, Обра́дованная.</p>
                <p>
                    <style>Сла́ва, и ны́не, глас 1:</style>
                </p>
                <p>Стрело́ю стрели́вших неразу́мне/ о́бразу Твоему́, Пречи́стая,/ Богора́нною стрело́ю тех уязви́/ не то́кмо сердца́, но и ду́ши,/ и исто́чник честны́я ико́ны Твоея́/ тем неуте́шимый плачь наведе́,/ нам же, лю́дем Твои́м,/ ра́дость ве́лию сотвори́/ ико́ною Твое́ю, Пречи́стая Ма́ти Сло́ва,/ ея́же ра́ди спаси́ ду́ши на́ша.</p>
                <p>
                    <style>Тропа́рь, глас 4: </style>Я́ко необори́мую сте́ну
                    <emphasis>: </emphasis>
                    <emphasis>
                        <style>(</style></emphasis>
                    <emphasis>
                        <style>зри день сей ни́же</style>
                    </emphasis>
                    <emphasis>
                        <style>)</style>
                    </emphasis>
                </p>
                <p>
                    <emphasis/>
                </p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>Стихологису́ем Блаже́н муж: первый антифо́н. На </style>Го́споди, воззва́х: 
                    <style>стихи́ры на 8, глас 8. Самогла́сны:</style></p>
                <p>Го́рдостию за́висти распали́вшеся/ и неи́стовством одержи́ми,/ иногда́ ненака́заннии,/ наче́нше проти́вная на град Тво́й, Пречи́стая,/ но оба́че са́ми спя́ти бы́ша и падо́ша/ псало́мски при а́де, Богороди́тельнице.</p>
                <p>Внегда́ убо му́жие вели́каго Нова́гра́да,/ ви́девше себе́ проти́вными обстои́мы,/ ни отку́ду же по́мощи наде́ющеся,/ то́кмо Тебе́, Пречи́стая, моля́щеся, глаго́лаху:/ виждь, Богоро́дице, беды́ раб Твои́х/ и не отри́ни моле́ния на́шего в коне́ц,/ да разуме́ют сопроти́внии,/ я́ко Ты еси́, Пречи́стая, заступле́ние душа́м на́шим.</p>
                <p>Ди́вную гра́ду Твоему́ побе́ду дарова́ла еси́,/ Де́во Пречи́стая,/ Ты бо еси́ тому́ тве́рдое огражде́ние,/ на враги́ у́крепля́ющи/ и держа́вно непокори́выя покаря́ющи при́сно./ Те́мже чи́стою ве́рою сла́вим Тя/ и Сы́ну Твоему́ любе́зно вопие́м:/ Иису́се всеси́льне, спаси́ всех, я́ко милосе́рд.</p>
                <p>Дал еси́ зна́мение живо́тное,/ о́браз пречи́стыя Твоея́ Ма́тере, Сло́ве,/ Ю́же зря́ще, любе́зно облобыза́ем,/ и, от сея́ ра́дости испо́лнившеся,/ стра́шни враго́м борю́щимся с на́ми явля́емся,/ и, та́инство прему́дрости Бо́жия ви́девше, хва́лим Тя,/ па́че сло́ва ро́ждшагося из Нея́,/ Иису́се, чу́дная добро́то,/ спаси́ всех, я́ко милосе́рд.</p>
                <p>
                    <style>Сла́ва, и ны́не, глас 6:</style>
                </p>
                <p>Весели́теся, лю́дие/ и вси правосла́внии собо́ри вели́каго Нова́гра́да, <style>Днесь</style>,/ и рука́ми восплещи́те, язы́цы, с весе́лием,/ се бо Цари́ца, Царя́ Христа́ ро́ждшая,/ святи́телю яви́ся чу́дным о́бразом,/ дерза́ти наро́дом повелева́я,/ я́коже не́кий воево́да,/ в печа́ли су́щим тогда́ ра́дость сотвори́,/ сопроти́вных победи́вши,/ и Тебе́, ра́дость ро́ждшей всем, любо́вию вопие́м:/ Де́во пречи́стая, моли́ спасти́ся душа́м на́шим.</p>
                <p>
                    <style>Вход. Проки́мен дне. И чте́ния.</style>
                </p>
                <p>Бытия́ чте́ние 
                    <style>(глава́ 28):</style></p>
                <p>Изы́де Иа́ков от студенца́ кля́твеннаго/ и и́де в Харра́нь./ И обре́те ме́сто, и спа́ та́мо,/ за́йде бо со́лнце,/ и взят от ка́мения ме́ста того́, и положи́ возгла́вие себе́,/ и спа на ме́сте о́ном, и сон ви́де:/ и се ле́ствица утвержде́на на земли́,/ ея́же глава́ досяза́ше до небе́с,/ и А́нгели Бо́жии восхожда́ху и нисхожда́ху по ней./ Госпо́дь же утвержда́шеся на ней, и рече́:/ Аз Бог Авраа́мов, отца́ твоего́,/ и Бог Исаа́ков, не бо́йся,/ земля́, иде́же ты спи́ши на ней,/ тебе́ дам <style>ю</style> и се́мени твоему́./ И бу́дет се́мя твое́, я́ко песо́к земны́й,/ и распространи́тся на мо́ре, и ли́ву, и се́вер, и на восто́ки./ И возблагословя́тся о тебе́ вся коле́на земна́я и о се́мени твое́м./ И се Аз с тобо́ю, сохраня́яй тя на вся́ком пути́, а́може а́ще по́йдеши./ И возвращу́ тя в зе́млю сию́,/ я́ко не и́мам тебе́ оста́вити,/ до́ндеже сотвори́ти Ми вся, ели́ка глаго́лах тебе́./ И воста́ Иа́ков от сна́ своего́ и рече́:/ я́ко есть Госпо́дь на ме́сте сем, аз же не ве́дех./ И убоя́ся, и рече́:/ я́ко стра́шно ме́сто сие́,/ несть сие́, но до́м Бо́жии,/ и сия́ врата́ небе́сная.</p>
                <p>Проро́чества Иезеки́илева чте́ние 
                    <style>(гла́вы 43 и 44):</style></p>
                <p>Та́ко глаго́лет Госпо́дь:/ бу́дет от дне осма́го и про́чее,/ сотворя́т иере́и на олтари́ всесожже́ния ва́шего/ и я́же спасе́ния ва́шего, и прииму́ вы,— глаго́лет Адонаи́ Госпо́дь./ И обрати́ мя на путь врат святы́х вне́шних, зря́щих на восто́ки,/ и сия́ бя́ху затворе́на./ И рече́ Госпо́дь ко мне:/ врата́ сия́ затворе́на бу́дут и не отве́рзутся,/ и никто́же про́йдет сквозе́ их,/ я́ко Госпо́дь Бог Изра́илев про́йдет и́ми, и бу́дут затворе́на./ я́ко игу́мен ся́дет в них сне́сти хлеб,/ по пути́ Ела́мских врат вни́дет и по пути́ его изы́дет./ И введе́ мя по пути́ врат святы́х, су́щих к се́веру, пря́мо хра́му,/ и ви́дех, и се испо́лнь сла́вы храм Госпо́день.</p>
                <p>При́тчей чте́ние 
                    <style>(глава 9):</style></p>
                <p>Прему́дрость созда́ себе́ дом/ и утверди́ столпо́в седмь./ Закла́ своя́ же́ртвенная, и раствори́ в ча́ши свое́й вино́,/ и угото́ва свою́ трапе́зу./ Посла́ своя́ рабы́, созыва́ющи с высо́ким пропове́данием на ча́шу, глаго́лющи:/ и́же есть безу́мен, да уклони́тся ко мне,/ и тре́бующим ума́ рече́:/ прииди́те, яди́те мой хлеб и пи́йте вино́,/ е́же раствори́х вам./ Оста́вите безу́мие, и жи́ви бу́дете,/ и взыщи́те ра́зума, да поживете́,/ и испра́вите ра́зум в ве́дении./ Наказу́яй злы́я, прии́мет себе́ безче́стие,/ облича́яй же нечести́ваго, опоро́чит себе́,/ обличе́ние бо нечести́вому — ра́ны ему́./ Не облича́й злых, да не возненави́дят тебе́,/ облича́й прему́дра, и возлю́бит тя./ Даждь прему́дрому вину́, и прему́дрший бу́дет,/ сказу́й пра́ведному, и приложи́т приима́ти./ Нача́ло прему́дрости — страх Госпо́день, и сове́т святы́х — ра́зум./ Разуме́ти бо зако́н — по́мысла есть блага́го,/ сим бо о́бразом мно́гое поживе́ши вре́мя,/ и приложа́тся тебе́ ле́та живота́.</p>
                <p>
                    <style>На литии́ стихи́ры, глас 6:</style>
                </p>
                <p>Ро́ги гре́шных сотро́шася,/ и лу́цы их сокруши́шася,/ грехо́вною бо тьмо́ю о́чи помрачи́вше,/ и, друг дру́га я́ко сопроти́вна зря́ще,/ ору́жием неми́лостивно себе́ уязвля́ху,/ наро́ди же, ви́девше по́мощь Твою́, Влады́чице,/ на сопроти́вныя устреми́шася,/ Тебе́ на по́мощь призыва́юще.</p>
                <p>Я́коже иногда́ кре́пкий Дави́д/ сопроти́вящагося го́рдаго Голиа́фа,/ си́лою Сы́на Твоего́ препоя́сався, низложи́,/ та́кожде и лю́дие Твои́, Пречи́стая,/ иму́ще о́браз Твой честны́й,/ пресла́вно одоле́ние показа́ша.</p>
                <p>Чу́дная побе́да и ди́вное одоле́ние/ честны́я ико́ны Твоея́, пречи́стая Ма́ти Сло́ва,/ удивляе́т ум и ужаса́ет по́мысл,/ безору́жнии бо ору́жныя побежда́ху/ си́лою Твое́ю, Де́во всепе́тая,/ и посо́бием Боже́ственнаго зра́ка Твоего́/ во спасе́ние душа́м на́шим.</p>
                <p>
                    <style>Сла́ва, и ны́не, глас то́йже:</style>
                </p>
                <p>Се день избавле́ния на́шего наста́/ и сме́рти премене́ние,/ ра́дуйтеся, собо́ри <style>Днесь</style> вели́каго Нова́гра́да,/ и, веселя́щеся, торжеству́йте,/ и́же бо на нас подви́гшиися/ коне́чне Богора́нными я́звами уязви́шася./ Те́мже Пречи́стей и из Нея́ нетле́нно воплоще́нному Сло́ву вопие́м:/ Иису́се всеси́льне,/ моли́твами ро́ждшия Тя/ спаси́ всех нас, я́ко милосе́рд.</p>
                <p>
                    <style>На стихо́вне стихи́ры, глас 1.</style>
                </p>
                <p>
                    <style>Самогла́сны:</style>
                </p>
                <p>Я́коже дре́вле во Иерусали́ме Зорова́велем/ держа́вная Твоя́ десни́ца чудоде́йствоваше, Го́споди,/ мно́жество безчи́сленное проти́вных победи́,/ та́кожде и сих низложи́,/ прише́дших разори́ти град,/ его́же искупи́л еси́ Кро́вию Твое́ю, Сло́ве,/ да разуме́ют от дел,/ я́ко Ты, Изба́витель, с на́ми еси́.</p>
                <p>
                    <style>Стих:</style> Воскресни́, Го́споди, в поко́й Твой,/ Ты и киво́т святы́ни Твоея́.</p>
                <p>Ди́вна правосла́вных торжества́,/ <style>Днесь</style> сте́кшеся, псало́мская пе́ния принесе́м, глаго́люще:/ воскресни́, Го́споди, в поко́й Твой,/ Ты и киво́т святы́ни Твоея́,/ я́ко побе́ду дарова́ о́браз/ Пречи́стыя Твоея́ Ма́тере, Сло́ве./ Ея́же моли́твами, Иису́се всеси́льне,/ спаси́ ду́ши на́ша.</p>
                <p>
                    <style>Стих:</style> Кля́тся Госпо́дь Дави́ду и́стиною/ и не отве́ржется ей.</p>
                <p>Стрело́ю стрели́вших неразу́мне о́бразу Твоему́, Пречи́стая,/ Богора́нною стрело́ю тех уязви́/ не то́кмо сердца́, но и ду́ши,/ и исто́чник честны́я ико́ны Твоея́/ тем неуте́шимый плачь наведе́,/ нам же, лю́дем Твои́м, ра́дость ве́лию сотвори́/ ико́на Твоя́, пречи́стая Ма́ти Сло́ва,/ ея́же ра́ди спаси́ ду́ши на́ша.</p>
                <p>
                    <style>Сла́ва, и ны́не, глас 8:</style>
                </p>
                <p>Мня́щеся непокори́вии/ от основа́ния разори́ти град Тво́й, Пречи́стая,/ не разуме́вше по́мощь Твою́, Влады́чице,/ но си́лою Твое́ю низложе́ни бы́ша,/ на бежа́ние устремля́хуся,/ и, я́коже ю́зами желе́зными, слепото́ю свя́зани бы́вше/ и мра́ком, я́коже дре́вле Еги́пет, объя́ти не разуме́вше,/ до́ндеже и коне́чне побежде́ни бы́вша./ Те́мже чи́стою ве́рою сла́вим Тя/ и Сы́ну Твоему́ любе́зно вопие́м:/ моли́твами ро́ждшия Тя,/ Иису́се всеси́льне, неизрече́нная ра́досте,/ сохраня́й град Твой невреди́м,/ я́ко милосе́рд и Человеколю́бец.</p>
                <p>
                    <style>На благослове́нии хле́бов тропа́рь три́жды. А́ще несть бде́ния, глаго́лем тропа́рь еди́ножды.</style>
                </p>
                <p>
                    <style>Тропа́рь, глас 4:</style>
                </p>
                <p>Я́ко необори́мую сте́ну и исто́чник чуде́с/ стяжа́вше Тя раби́ Твои́,/ Богоро́дице пречи́стая,/ сопроти́вных ополче́ния низлага́ем./ Те́мже мо́лим Тя:/ мир гра́ду Твоему́ да́руй/ и душа́м на́шим ве́лию ми́лость.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style> Бог Госпо́дь: 
                    <style>тропа́рь:</style> Я́ко необори́мую сте́ну: три́жды.</p>
                <p>
                    <style>По 1-м стихосло́вии седа́лен, глас 4.</style>
                </p>
                <p>
                    <style>Подо́бен:</style> Яви́лся еси́ <style>Днесь</style>:</p>
                <p>О́чи мы́сленныя очи́стивше, прииди́те, ли́цы вели́каго Нова́гра́да, <style>Днесь</style>/ торжеству́им све́тло, чту́ще Богоотрокови́цу, добро́ту Иа́ковлю/ и Неве́сту всех Цари́, Хри́ста Бо́га на́шего,/ Сий бо показа́ся не́бо, и кра́сная пала́та, и храм одушевле́нный,/ и Сей си́лою проти́вныя побежда́ем.</p>
                <p>Сла́ва, и ны́не, то́йже.</p>
                <p>
                    <style>По 2-м стихосло́вии седа́лен, глас 1.</style>
                </p>
                <p><style>Подо́бен:</style> Гроб Тво́й, Спа́се:</p>
                <p>Пречи́стая Твоя́ ико́на, Богоро́дице Де́во,/ врачевство́ гра́ду Твоему́ дарова́ся духо́вное,/ к не́йже приходя́ще, покланя́емся, и честву́ем,/ и от жела́ния се́рдца целу́ем, исцеле́ний благода́ть почерпа́юще,/ и неду́г теле́сных, и душе́вных страсте́й Твои́ми моли́твами свобожда́емся.</p>
                <p>
                    <style>Сла́ва, и ны́не, то́йже.</style>
                </p>
                <p><style>Велича́ния:</style></p>
                <p>Досто́йно есть блажи́ти Тя,/ Богоро́дице Де́во,/ честне́йшую Херуви́м/ и сла́внейшую без сравне́ния Серафи́м. Или́: Песнь вся́ку духо́вную принесе́м Богоро́дице.</p>
                <p>
                    <style>И́но велича́ние:</style>
                </p>
                <p>Велича́ем Тя́,/ Пресвята́я Де́во,/ Богоизбра́нная Отрокови́це,/ и чтим о́браз Твой святы́й,/ и́мже ди́вную побе́ду на сопроти́вныя/ гра́ду Твоему́ дарова́ла еси́.</p>
                <p>
                    <style>И́но велича́ние:</style>
                </p>
                <p>Велича́ем Тя,/ Пресвята́я Де́во,/ и чтим о́браз Твой честны́й,/ и́мже показа́ла еси́/ пресла́вное зна́мение.</p>
                <p>
                    <style>И́но велича́ние, и́же в Вели́ком Нове́гра́де:</style>
                </p>
                <p>Велича́ем Тя, Пресвята́я Де́во,/ и чтим о́браз Твой честны́й,/ и́мже побе́ду на враги́ дарова́/ гра́ду на́шему.</p>
                <p>
                    <style>По полиеле́и седа́лен, глас 8.</style>
                </p>
                <p><style>Подо́бен:</style> Повеле́нное:</p>
                <p>Я́же небе́с превы́шши су́щи,/ и Херуви́м вои́стинну сла́внейши,/ и всея́ тва́ри честне́йши, Де́во пречи́стая,/ <style>Днесь</style> благода́рственная, раби́ Твои́, прино́сим о́бразу честна́го Твоего́ подо́бия,/ Ты бо стра́нную<a type="note" xlink:href="#note226">226</a>
                    побе́ду и ди́вное одоле́ние гра́ду Твоему́ дарова́ла еси́./ Те́мже, согла́сно пою́ще, вопие́м Ти:/ Влады́чице Богоро́дице,/ моли́ Христа́ Бо́га грехо́в оставле́ние дарова́ти,/ Тебе́ бо наде́жду и́мамы, раби́ Твои́.</p>
                <p>
                    <style>Сла́ва, и ны́не, то́йже:</style>
                </p>
                <p>
                    <style>Степе́нна, 1-й антифо́н 4-го гла́са. Проки́мен: </style>Слы́ши, Дщи, и виждь, и приклони́ у́хо Твое́. 
                    <style>Стих:</style> 
                    Отры́гну се́рдце мое́ сло́во бла́го: Вся́кое дыха́ние: 
                    <style>Ева́нгелие от Луки́, зача́ло 4: </style>
                    Во дни́ о́ны, воста́вши Мариа́м:</p>
                <p>
                    <style>По 50-м псалме́ стихи́ра, глас 6: </style>Весели́теся, лю́дие: 
                    <style>Пи́сана на вели́цей вече́рни на </style>
                    Го́споди, воззва́х:
                    <style>сла́вник </style>
                    <emphasis>
                        <style>(</style></emphasis>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>)</style>
                    </emphasis>
                    <style>. </style>
                    <style>Кано́на 2: ирмосы́ пе́рваго кано́на по два́жды, тропари́ во обою́ на 12.</style>
                </p>
                <p>
                    <style>Кано́н 1-й, творе́ние священномона́ха Пахо́мия Логофе́та, его́же краегране́сие: </style>Даждь ми, Сло́ве Бо́жий, восхвали́ти Ро́ждшую Тя.</p>
                <p>
                    <style>Глас 6.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Волно́ю морско́ю/ Скры́вшаго дре́вле гони́теля, мучи́теля,/</emphasis>
                    <emphasis>под земле́ю скры́ша спасе́нных о́троцы,/ но мы, я́ко отрокови́цы,/ Го́сподеви пои́м,/ сла́вно бо просла́вися.</emphasis>
                </p>
                <p>Да ра́дуется ра́достию Боже́ственною мно́жество Нова́гра́да <style>Днесь</style>,/ зря́ще те́плую Засту́пницу, стра́нну побе́ду да́рующу на проти́вныя,/ и да пое́т Боже́ственными пе́сньми.</p>
                <p>Я́коже ле́ствицу превысо́ку, зрим <style>Днесь</style> ико́ну Твою́, Де́во всенепоро́чная,/ ю́же сопроти́внии зря́ще, коне́чней слепоте́ преда́шася,/ мы же, к ней ве́рне взира́юще, от бед избавля́емся.</p>
                <p>В рождестве́ тли не прии́мши,/ тле́ния всех нас, Де́во, измени́,/ печа́ли уставля́ющи<a type="note" xlink:href="#note227">227</a>
                    ма́терним премене́нием, Богора́дованная.</p>
                <p>
                    <style>Други́й кано́н. Глас 8.</style>
                </p>
                <p>
                    <style>Ирмо́с:</style> 
                    <emphasis>Посе́ченый несеко́маго пресече́,/ и ви́де со́лнце зе́млю, ю́же не ви́де,/ лю́таго врага́ вода́ потопи́,/ и непроходи́мое про́йде Изра́иль,/ песнь же воспева́шеся,/ Го́сподеви пои́м, сла́вно бо просла́вися.</emphasis>
                    <emphasis/>
                </p>
                <p>Боже́ственныя си́лы жезл <style>Днесь</style> приоблиста́я благода́тию/ и све́том безме́рным Бо́жие свя́то жили́ще,/ чу́до па́че естества́ о́браза Твоего́, Пречи́стая.</p>
                <p>Ви́дехом пресла́вное <style>Днесь</style> зна́мение бы́вшее Боже́ственнаго Твоего́ зра́ка, Ма́ти Бо́жия,/ па́че же и сопроти́внии о́ни, яко ви́дяще со о́бразом и си́лу отвраща́ющу,/ а́бие теле́сныма очи́ма ослепо́ша.</p>
                <p>Наде́жду иму́ще на Тебе́, Богороди́тельнице,/ и несумне́нну ве́ру Нова́гра́да наро́ди,/ Тебе́ гра́ду забра́ла положи́ша, Де́во Неискусобра́чная.</p>
                <p>Я́коже жи́ву Ма́терь Сло́ва ви́девше Тя суему́дренных многочи́сленное во́инство,/ я́коже бо́дреннаго блюсти́теля, на забра́лех обстои́му ве́рными,/ а́бие ру́це их с про́чими у́ды ослабе́ша.</p>
                <p>
                    <style>Катава́сия:</style>
                    <emphasis>Христо́с ражда́ется:</emphasis>
                </p>
                <p>
                    <emphasis/>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Тобо́ю, Христе́, Небеса́ утвержда́ема вся,/ Сло́во Бо́жие и си́ла,/ испове́дают сла́ву неизрече́нну/ и вседе́тельныя руки́ Твоея́ сотворе́ние,/ несть бо пресвя́т, ра́зве Тебе́, Го́споди.</emphasis>
                    <emphasis/>
                </p>
                <p>Я́ко зве́ри, устреми́вшеся на ста́до Твое́, Пречи́стая,/ но Ты тех че́люсти сокруши́/ и сих не́мощны до конца́ показа́.</p>
                <p>О́бщаго па́стыря, Влады́ку Христа́ ро́ждши, Де́во неискусобра́чная,/ Тому́ моли́ся настоя́щаго гне́ва изба́вити нас/ и проти́вных обстоя́ния, Влады́чице.</p>
                <p>Ми́лостивая, Ми́лостиваго ро́ждши Спа́са,/ виждь озлобле́ние и воздыха́ние люде́й Твои́х,/ ускори́, Пречи́стая, и уще́дри ны.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Утвержде́и́ в нача́ле Небеса́ ра́зумом/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко несть свя́т, па́че Тебе́, Еди́не Человеколю́бче.</emphasis>
                    <emphasis/>
                </p>
                <p>Пе́рвее у́бо вседержи́тельная Твоя́ десни́ца, Го́споди,/ Моисе́ем чудоде́йствуя, помрача́ше Еги́пет,/ та́кожде и зде прише́дшия разори́ти град Тво́й/ о́бразом Ма́тере Твоея́ помрача́еши.</p>
                <p>Я́коже услы́ша чу́дный архиепи́скоп обеща́ние Твое́, Богороди́тельнице,/ благовествова́ше наро́дом ра́дость, глаго́ля:/ дерза́йте, Ма́ти бо Бо́га на́шего с на́ми есть.</p>
                <p>Пресла́вную побе́ду, испо́лнену у́жаса, ви́девше,/ и́же тогда́ наро́ди на сопроти́вныя ополчи́вшеся/ и а́бие до конца́ тех победи́ша.</p>
                <p>Ны́не наста́ день весе́лия —/ Зна́мения ико́ны Твоея́, Де́во Богороди́тельнице,/ и пра́здник све́тел, его́же соверша́юще, вопие́м:/ несть пречи́стыя, па́че Тебе́, Богоневе́сто,</p>
                <p>Седа́лен, глас 8.</p>
                <p>
                    <style>Подо́бен:</style> Прему́дрости:</p>
                <p>Я́же дре́вле проро́ки пропове́дася, дверь небе́сная,/ неопали́мая купина́, све́щник многосве́тлый,/ злата́я кади́льница, ру́чка и же́зл/ пресла́вно <style>Днесь</style> чу́дному святи́телю явля́ется,/ наро́дом дерза́ти повелева́ет и ди́вную побе́ду показу́ет./ Те́мже благода́рная Той возопии́м:/ Де́во Богороди́тельнице,/ моли́ Христа́ Бо́га грехо́в оставле́ние дарова́ти нам,/ Тебе́ бо и́мамы наде́жду, раби́ Твои́.</p>
                <p>
                    <style>Сла́ва, и ны́не, то́йже.</style>
                </p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Удиви́ся Тво́й ра́зум от <style>Мене</style>́,/ услы́шавшу пресла́вная веле́ния смотре́ния Твоего́,/ укрепи́ся же возлюбле́нием Твоего́ схожде́ния,/ Ты бо моея́ нищеты́ не отве́рглся еси́.</emphasis>
                    <emphasis/>
                </p>
                <p>Почита́ющий Тя град, Пречи́стая, и по до́лгу сла́вящий,/ огражда́й от безбо́жных, Чи́стая, иноплеме́нник,/ Ты бо тому́, Пречи́стая, бога́тство неотъе́млемо еси́, покро́в же и сла́ва.</p>
                <p>Мня́щиися, я́коже дре́вле Иерихо́н,/ разори́ти град Твой, пречи́стая Ма́ти Сло́ва,/ са́ми коне́чней поги́бели преда́шася/ си́лою из Тебе́ Воплоще́ннаго, Влады́чице.</p>
                <p>При́зри, Чи́стая,/ спаси́ пою́щия Тя, потреби́тися хотя́ща от сопроти́вных,/ те́мже наше́дшаго преще́ния изба́ви, Богороди́тельнице.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча/ и на́шу нищету́ посети́в./ Тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
                    <emphasis/>
                </p>
                <p>Егда́ услы́шаша наро́ди чу́дное обеща́ние побе́ды,/ ра́достию неизрече́нною испо́лнившеся,/ и, я́коже кре́пка не́коего храни́теля иму́ще, сопроти́вныя побежда́ху.</p>
                <p>Многобога́тный дар и неистощи́мое сокро́вище/ дарова́л еси́ гра́ду Твоему́ — ико́ну Ма́тере Твоея́, Сло́ве,/ и Сея́ по́мощию проти́вныя низлага́ем.</p>
                <p>В боже́ственнем хра́ме Твое́м, Богора́дованная,/ иде́же чудотво́рная Твоя́ ико́на положена́ бысть,/ исцеле́ния ве́рою приходя́щим подава́ет.</p>
                <p>Собо́ри ве́рных и вся́ко состоя́ние челове́ческое весели́тся,/ совоку́пльшеся в честне́м хра́ме Твое́м,/ зря́ще в нем, я́коже пресве́тлое со́лнце, честны́й о́браз Тво́й, Влады́чице.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Сою́зом любве́/ связу́еми апо́столи,/ влады́чествующему все́ми себе́ Христу́ возло́жше,/ кра́сны но́ги очища́ху,/ благовеству́юще всем мир.</emphasis>
                    <emphasis/>
                </p>
                <p>Те́плая засту́пница к Тебе́ прибега́ющим/ и ненаде́ющимся наде́жда,/ виждь озлобле́ние люде́й Твои́х и пода́ждь по́мощь, Пречи́стая.</p>
                <p>Я́же огнь ро́ждшая Боже́ственный, Де́во,/ проти́вных, Пречи́стая, моли́твою Твое́ю огне́м попали́,/ я́ко Ма́ти су́щи Зижди́теля, Всепе́тая.</p>
                <p>Чи́стая Богоневе́сто,/ недоуме́нныя лю́ди уще́дри ма́терними Твои́ми мольба́ми/ и я́же на ны проти́вных обстоя́ния разори́ вско́ре моли́твами Твои́ми.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мыи́,/ и покры́ла мя есть чужда́я тьма, окая́ннаго,/ но обрати́ мя и к све́ту за́поведеи́ Твои́х/ пути́ моя́ напра́ви, молю́ся.</emphasis>
                    <emphasis/>
                </p>
                <p>Я́коже иногда́ в ца́рствующем гра́де/ неи́стовящаго и хули́теля, хотя́щаго о́браз Тво́й низложи́ти,/ того́ а́бие коне́чне уязви́,/ та́кожде и ны́не показа́ла еси́, Богороди́тельнице.</p>
                <p>Я́ко щито́м, огражда́еми непобеди́мою Твое́ю си́лою, Де́во,/ проти́вных побежда́ют неизрече́нное мно́жество/ на Тя наде́жду иму́щии лю́дие Твои́, Всепе́тая.</p>
                <p>Тя бога́тство неистощи́мое иму́ще и исцеле́ний исто́чник/ ве́рою прибега́ющий хра́му Твоему́,/ иде́же пребыва́ет честны́й о́браз Твой, Влады́чице.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Ят бысть,/ но не удержа́н в пе́рсех ки́товых Ио́на,/ Твой бо о́браз нося́,/</emphasis>
                    <emphasis>страда́вшаго и погребе́нию да́вшагося,/ я́ко от черто́га, от зве́ря изы́де,/ приглаша́ше же кустоди́и
                        <strong>
                            <a type="note" xlink:href="#note228">228</a></strong>,/ храня́щии су́етная и ло́жная,/ ми́лость сию́ оста́вили есте́.</emphasis>
                </p>
                <p>Изба́ви ра́тных наше́ствия рабы́ Твоя́, Пречи́стая,/ и не преда́ждь до конца́ поги́бнути насле́дию Твоему́, Всепе́тая,/ но си́лою из Тебе́ Рожде́ннаго проти́вныя низложи́.</p>
                <p>Многосогре́шших Тебе́ не пре́зри,/ но приими́ мольбу́ Ма́тере Твоея́ о нас, Ще́дре,/ да не похва́лятся сопроти́внии,— где́ есть Бог их?— глаго́люще,/ но да разуме́ют вси, я́ко Ты, Изба́витель, с на́ми еси́.</p>
                <p>Ны́не по́мощи прии́де время,/ ны́не премене́ния потре́ба, Чи́стая./ Моли́ся Сы́ну Твоему́ и Бо́гу,/ я́ко да уще́дрит согреши́вшия и належа́щаго гне́ва изба́вит.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду,/ и Тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
                    <emphasis/>
                </p>
                <p>Су́щему тогда́ чу́дному архиере́ю/ яви́лася еси́ стра́шным о́бразом, на де́рзость подвиза́ющи,/ наро́ди же, неизре́ченныя ра́дости испо́лнившеся,/ ору́жныя побежда́ху, Влады́чице.</p>
                <p>Зна́мение стра́шно, и вещь пресла́вну,/ и чу́дное одоле́ние <style>Днесь</style> пра́зднующе, лю́дие Твои́, Богоро́дице,/ похва́льная я́ко досто́йной похвалы́ прино́сим, глаго́люще:/ ра́дуйся, Обра́дованная.</p>
                <p>Честну́ю ико́ну Твою́ ра́достным се́рдцем и душе́ю облобыза́ем, веселя́щеся,/ и, те́плою ве́рою прикаса́ющеся, исцеле́ние почерпа́ем.</p>
                <p>Конда́к, глас 4.</p>
                <p>
                    <style>Подо́бен:</style> Яви́лся еси́ <style>Днесь</style>:</p>
                <p>Честна́го о́браза Твоего́ зна́мение/ пра́зднующе лю́дие Твои́, Богороди́тельнице,/ и́мже ди́вную побе́ду на сопроти́вныя гра́ду Твоему́ дарова́ла еси́./ Те́мже Тебе́ ве́рою взыва́ем:/ ра́дуйся, Де́во, христиа́н похвало́.</p>
                <p><style>И́кос:</style></p>
                <p>Разреши́ тьму́ мои́х согреше́ний,/ во уме́ мое́м лежа́щую,/ и Твои́м мя све́том просвети́, Де́во,/ я́ко да возмогу́ Тебе́ похвалу́ принести́,/ Ю́же Оте́ц восхвали́,/ и Дух Святы́й осени́,/ Сын же и Сло́во Бо́жие, всели́вся/ и нетле́нно от пречи́стою Твое́ю боку́ проше́д,/ с челове́ки поживе́./ Те́мже мы, гре́шнии и недосто́йнии раби́ Твои́,/ <style>Днесь</style> соверша́юще свяще́нное торжество́ зна́мения,/ бы́вшаго честно́ю ико́ною Твое́ю,/ е́юже пресла́вную побе́ду на проти́вныя/ гра́ду Твоему́ дарова́ла еси́,/ и, от всех чуде́с испо́лнившеся,/ вме́сто благово́нных арома́т,/ ели́ко возмо́жно нам, земны́м, похва́льная Тебе́ прино́сим, глаго́люще:/ ра́дуйся, Богоро́дице, ра́досте А́нгелов и челове́ков;/ ра́дуйся, тве́рдая наде́жда и покро́ве гра́ду Твоему́;/ ра́дуйся, я́ко проти́вныя си́лою Твое́ю низлага́ем;/ ра́дуйся, у́мнаго Со́лнца Ма́ти,/ ве́рныя просвеща́ющаго, неве́рныя же помрача́ющаго;/ ра́дуйся, Де́во, христиа́н похвало́.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Неизрече́нное чу́до!/ в пещи́ Изба́вивый преподо́бныя о́троки из пла́мене,/ во гро́бе мертв, бездыха́нен полага́ется/ во спасе́ние нас, пою́щих:/ Изба́вителю Бо́же, благослове́н еси́.</emphasis>
                    <emphasis/>
                </p>
                <p>Вои́стинну сокро́вище че́стно гра́ду Твоему́, ико́на Твоя́, Пречи́стая, дарова́ся,/ ю́же и са́ми зря́ще, чудеси́ удивля́емся и Сы́ну Твоему́ вопие́м:/ Изба́вителю Бо́же, благослове́н еси́.</p>
                <p>Я́коже иногда́ Ниневи́тяны/ покая́ния ра́ди пощади́л еси́, Сло́ве Бо́жий, про́поведию Ио́ны проро́ка,/ та́кожде и зде показа́л еси́ о́бразом Пречи́стыя Твоея́ Ма́тере, Христе́, вопию́щим:/ Изба́вителю Бо́же, благослове́н еси́.</p>
                <p>Храм Тя Бо́жий, Влады́чице, ве́дуще,/ во святе́м хра́ме Твое́м ру́ки на́ша возно́сим на моли́тву:/ виждь озлобле́ние на́ше и пода́ждь нам по́мощь.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Бо́жия снизхожде́ния/ огнь устыде́ся в Вавило́не иногда́,/ сего́ ра́ди о́троцы в пещи́ ра́дованною ного́ю,/ я́ко во цве́тнице лику́юще, поя́ху:/ благослове́н еси́, Бо́же оте́ц на́ших.</emphasis>
                    <emphasis/>
                </p>
                <p>Виждь, Пречи́стая, озлобле́ние раб Твои́х и не отри́ни в коне́ц,/ Твое́ бо есмы́ достоя́ние и Твое́ю наде́ждею крепи́мся, да вси вопие́м Ти:/ ра́дуйся, обра́дованная.</p>
                <p>Светоно́сная благода́ть и исцеле́ния дарова́ние/ даде́ся гра́ду Твоему́ о́браз Твой, Пречи́стая,/ его́же любе́зно облобыза́юще, весели́мся.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Ужасни́ся боя́йся, Не́бо,/ и да подви́жатся основа́ния земли́:/ се бо в мертвеце́х вменя́ется в Вы́шних Живы́й/ и во гроб мал странноприе́млется./ Его́же, о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                    <emphasis/>
                </p>
                <p>Собезнача́льное Сло́во О́тчее, Де́во пречи́стая, нетле́нно родила́ еси́/ и от сосцу́ пита́ла еси́./ Того́ моли́, Богороди́тельнице, от обстоя́ния вра́жия спасти́ пою́щия Тя/ и превознося́щия во ве́ки.</p>
                <p>Его́же прови́де на Престо́ле превзя́тем Иса́ия,/ Сего́ в ложесна́х, Де́во, вмести́ла еси́ и нетле́нно родила́ еси́./ Его́же моли́ спасти́ся рабо́м Твои́м, пою́щим:/ де́ти, благослови́те, свяще́ннии, по́йте и превозноси́те Его́ во ве́ки.</p>
                <p>Еди́на су́щи блага́я,/ преблаго́е Сло́во моли́ приле́жно настоя́щаго гне́ва рабо́м Твои́м изба́витися,/ несомне́нною ве́рою Сы́ну Твоему́ пою́щим:/ де́ти, благослови́те, свяще́ннии, по́йте и превозноси́те Его́ во ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Седмери́цею пещь/ халде́йский</emphasis>
                    <emphasis>мучи́тель/ богочести́вым неи́стовно разжже́,/ си́лою же лу́чшею спасе́ны сия́ ви́дев,/ Творцу́ и Изба́вителю вопия́ше:/ о́троцы, благослови́те,/ свяще́нницы, воспо́йте,/ лю́дие, превозноси́те во вся ве́ки.</emphasis>
                </p>
                <p>О всех наро́ди недоуме́вшеся, к Тебе́ прибега́ют, вопию́ще:/ не преда́ждь нас враго́м на́шим, Влады́чице Богоро́дице,/ но держа́вною Твое́ю руко́ю ты́я низложи́,/ да Тя непреста́нно пое́м и превозно́сим во ве́ки.</p>
                <p>Я́ко неруши́мое забра́ло иму́ще раби́ Твои́ ико́ну Твою́, Пречи́стая,/ проти́вящияся низлага́ем и Сы́ну Твоему́ вопие́м:/ де́ти, благослови́те, свяще́нницы, воспо́йте,/ лю́дие, превозноси́те Его́ во ве́ки.</p>
                <p>Чу́дному иера́рху яви́лася еси́, Пречи́стая,/ он же со мно́гим наро́дом, чудеси́ уди́влься,/ а́бие с ра́достию ко о́бразу Твоему́ прибега́ет, — пода́ждь по́мощь, Влады́чице, — глаго́лющим:/ де́ти, благослови́те, свяще́нницы, воспо́йте,/ лю́дие, превозноси́те Его́ во ве́ки.</p>
                <p>Что́ Ти принести́, Пречи́стая,/ от всей тва́ри сла́вимей, недоуме́емся, Влады́чице,/ то́чию е́же Гаврии́л нас научи́:/ ра́дуйся, Обрадованная.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Стра́нствия Влады́чня/ и безсме́ртныя трапе́зы/ на го́рнем ме́сте высо́кими умы́,/ ве́рнии, прииди́те, наслади́мся/ возше́дша Сло́ва,/ от Сло́ва научи́вшеся, Его́же велича́ем.</emphasis>
                    <emphasis/>
                </p>
                <p>Милосе́рдым о́ком свы́ше при́зри на град и лю́ди Твоя́, Пречи́стая,/ ины́я бо по́мощи не и́мамы, то́кмо Тебе́, Всенепоро́чная,/ да Тя вси, Ма́терь Бо́жию, непреста́нно велича́ем.</p>
                <p>Еди́на, ро́ждшая Сло́во воплоще́нное, Де́во всепе́тая,/ приснотеку́щий исто́чник исцеле́ний излива́еши/ ве́рою притека́ющим хра́му Твоему́, Пречи́стая.</p>
                <p>Се, раби́ Твои́, вопие́м Ти, Ма́ти Бо́жия:/ обы́чныя ми́лости Твои́ на град и лю́ди Твои́ ми́лостивно показу́ющи,/ проти́вных обстоя́ний нас измени́, да Тя вси непреста́нно велича́ем.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем Не́бо,/ и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бысть простра́ннейшее Небе́с./ Тем Тя, Богоро́дицу,/ А́нгелов и челове́к чинонача́лия велича́ют.</emphasis>
                    <emphasis/>
                </p>
                <p>Се вре́мя благоприя́тно и день спасе́ния,/ в не́мже зна́мение ико́ны Твоея́, Пречи́стая, показа́ся,/ е́же пра́зднующе све́тло, духо́вне торжество́ соверша́ем.</p>
                <p>Я́ко Боже́ственною све́тлостию озаря́ему,/ зрим <style>Днесь</style>, Пречи́стая, ико́ну Твою́ честну́ю,/ е́йже ве́рою покланя́ющеся, Тя велича́ем.</p>
                <p>Мы́сли очи́стивше, празднолю́бнаго Нова́гра́да собо́ри/ со архиере́йским ли́ком, восхвали́те,/ па́че наде́жди по́мощь на сопроти́вныя дарова́вшую.</p>
                <p>Де́вства Твоего́ зна́мения невреди́мо сохрани́в, Сло́во Бо́жие, из Тебе́ проше́д,/ сохрани́ град Твой невреди́м, Де́во всепе́тая,/ да Тя непреста́нно велича́ем.</p>
                <p>
                    <style>Свети́лен.</style>
                </p>
                <p>
                    <style>Подобен:</style> Посети́л ны есть:</p>
                <p>Возжеле́в Твоея́ добро́ты Иису́с, Пречи́стая,/ в Тя всели́ся и Тебе́ засту́пницу гра́ду Твоему́ Сло́во Бо́жие дарова́,/ его́же сохраня́й заступле́нием Твои́м при́сно,/ я́ко да Тя ублажа́ем, пренепоро́чная Отрокови́це.</p>
                <p>
                    <style>На хвали́тех стихи́ры, на 4, глас 6.</style>
                </p>
                <p>
                    <style>Самогла́сны:</style>
                </p>
                <p>Непоко́рством ра́зума и го́рдостию разже́гшеся ненака́заннии/ на ста́до Твое́, Пречи́стая,/ е́же искорени́ти град, в не́мже пречестны́й Твой о́браз водворя́ется,/ но у́бо показа́ла еси́,/ я́коже иногда́ Сын Твой евре́ем,/ досто́йно в пусты́ни телесы́ па́дшим.</p>
                <p>Се храм пресве́тел и ме́сто свяще́ния,/ иде́же честна́я ико́на Ма́тере Твоея́, Сло́ве,/ приступи́те, челове́цы, и исцеле́ние почерпи́те,/ я́ко спасе́ние Тоя́ ра́ди нам дарова́ся/ и избавле́ние от проти́вных, потреби́ти нас хотя́щих,/ но ти́и, по проро́ку, потреби́шася.</p>
                <p>Я́коже иногда́ кро́ткий Дави́д/ проти́вящагося го́рдаго Голиа́фа,/ си́лою Сы́на Твоего́ препоя́сався, низложи́,/ та́кожде и лю́дие Твои́, Пречи́стая,/ иму́ще о́браз Твой честны́й,/ пресла́вно одоле́ние показа́ша.</p>
                <p>Чу́дная побе́да и ди́вное одоле́ние/ честны́я ико́ны Твоея́, пречи́стая Ма́ти Сло́ва,/ удивля́ет ум и ужаса́ет по́мысл,/ безору́жнии бо ору́жных побежда́ху/ си́лою Твое́ю, Де́во всепе́тая,/ и посо́бием Боже́ственнаго зра́ка Твоего́/ во спасе́ние душ на́ших.</p>
                <p>
                    <style>Сла́ва, и ны́не.</style>
                </p>
                <p>
                    <style>Глас 8: </style>Мня́щеся непокори́вии:</p>
                <p>
                    <style>Пи́сан на вели́цей вече́рни на стихо́вне </style>
                    <emphasis>
                        <style>(</style>
                    </emphasis>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>Славосло́вие вели́кое. И отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Проки́мен, песнь Богоро́дицы, глас 3: </style>Вели́чит души́ Моя Го́спода, и возра́довася дух Мой о Бо́зе Спа́се Мое́м. 
                    <style>Стих:</style> 
                    Я́ко призре́ на смире́ние рабы́ Своея́: 
                    <style>Апо́стол ко Евре́ем, зача́ло 320. </style>
                    Аллилу́ия, 
                    <style>глас 8: </style>
                    Слы́ши, Дщи, и ви́ждь,/ и приклони́ у́хо Твое́. 
                    <style>Стих:</style> 
                    Лицу́ Твоему́/ помо́лятся бога́тии лю́дстии. 
                    <style>Ева́нгелие от Луки́, зача́ло 54. Прича́стен: </style>
                    Ча́шу спасе́ния прииму́ и И́мя Госпо́дне призову́.</p>
                <p>
                    <style>А</style>́
                    <style>ще храм Пресвяты́я Богоро́дицы Зна́мения, пое́тся слу́жба Зна́мения еди́наго. Кроме́ же хра́ма пое́тся слу́жба Зна́мения со Иа́ковом Перся́нином си́це:</style></p>
                <p>
                    <strong>
                        <style>На Ма́лой </style>Вече́рни</strong>
                </p>
                <p>
                    <style>На </style>Го́споди, воззва́х: 
                    <style>стихи́ры на 4, глас 1. Подо́бен:</style>
                    Небе́сных чино́в: 
                    <style>Сла́ва, и ны́не, глас то́йже. На стихо́вне стихи́ры, глас 2. Подо́бен: </style>
                    До́ме Евфра́фов: 
                    <style>с припе́вы их. Сла́ва, и ны́не, глас 1, и про́чее обы́чное, и отпу́ст.</style></p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>Блаже́н муж: 
                    <style>1-й антифо́н. На </style>
                    Го́споди, воззва́х: 
                    <style>стихи́ры на 8: Богоро́дицы 4, глас 8, самогла́сны:</style>
                    Го́рдостию за́висти: 
                    <style>И</style>
                    <style>му́ченика 4, глас 2. Подо́бен:</style>
                    Егда́ от Дре́ва: Ми́ра кра́сная оста́вль: 
                    <style>Сла́ва, му́ченика, глас 5: </style>
                    Ди́вен был еси́, Иа́кове: 
                    <style>И ны́не, Богоро́дицы, глас 6: </style>
                    Весели́теся, лю́дие: 
                    <style>Вход. Проки́мен дне. Чте́ния Богоро́дицы 3. На литии́ стихи́ры, глас 6:</style>
                    Ро́ги гре́шных сотро́шася: 
                    <style>Сла́ва, и ны́не, глас то́йже: </style>
                    Се день избавле́ния на́шего наста́: 
                    <style>На стихо́вне стихи́ры, глас 1, самогла́сны: </style>
                    я́коже дре́вле во Иерусали́ме: 
                    <style>с припе́вы их. Стих 1:</style>
                    Воскресни́, Го́споди, в поко́й Твой: 
                    <style>Стих 2: </style>
                    Кля́тся Госпо́дь Дави́ду и́стиною: 
                    <style>Сла́ва, му́ченика, глас 8:</style>
                    Ве́рно соше́дшеся <style>Днесь</style>: 
                    <style>И ны́не, Богоро́дицы, глас то́йже:</style>
                    Мня́щеся непокори́вии: 
                    <style>Тропа́рь му́ченика, глас 4. Сла́ва, и ны́не, глас то́йже: </style>
                    я́ко необори́мую сте́ну:</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style> Бог Госпо́дь: 
                    <style>тропа́рь Богоро́дицы два́жды. Сла́ва, му́ченика. И ны́не, Богоро́дицы. По 1-й кафизме, и по 2-й, и по полиеле́и седа́льны Богоро́дицы и чте́ние. Степе́нна, 1-й антифо́н, 4-го гла́са. Проки́мен, глас 4: </style>
                    Слы́ши, Дщи, и виждь,/ и приклони́ у́хо Твое́. 
                    <style>Стих:</style> 
                    Отры́гну се́рдце мое́: 
                    <style>Ева́нгелие от Луки́, зача́ло 4: </style>
                    Воста́вши Мариа́м: 
                    <style>По 50-м псалме́ стихи́ра, глас 6: </style>
                    Весели́теся, лю́дие: 
                    <style>пи́сана на </style>
                    Го́споди, воззва́х: 
                    <style>вели́цей вече́рни, сла́вник. Кано́на два Богоро́дицы, на 8: еди́н, глас 6, други́й, глас 8. И му́ченика кано́н на 6, глас 2. Катава́сия:</style>
                    Христо́с ражда́ется: 
                    <style>По 3-й пе́сни конда́к му́ченика и и́кос и седа́лен Богоро́дицы, глас 8. Сла́ва, свята́го седа́лен, глас то́йже. И ны́не, Богоро́дицы. По 6-й пе́сни конда́к Богоро́дицы, глас 4. Подо́бен:</style>
                    Яви́лся еси́ <style>Днесь</style>: Честна́го о́браза Твоего́ зна́мение: 
                    <style>и и́кос, и чтем про́лог. По 9-й пе́сни свети́лен Богоро́дицы. Сла́ва, му́ченика. И ны́не, Богоро́дицы. На хвали́тех стихи́ры на 4, глас 6, самогла́сны: </style>
                    Непоко́рством ра́зума: 
                    <style>Сла́ва, му́ченика, глас 2: </style>
                    Терпе́в в страда́нии, му́чениче: 
                    <style>И ны́не, Богоро́дицы, глас 8: </style>
                    Мни́щеся непокори́вии: 
                    <style>Славосло́вие вели́кое, по Трисвято́м Тропа́рь свята́го. Сла́ва, и ны́не, Богоро́дицы. Ектении́, и отпу́ст, и час 1-й. На 1-м часе́ Тропа́рь Богоро́дицы. Сла́ва, свята́го. И ны́не, Богоро́дичен часо́в. По Трисвято́м на всех часе́х конда́к Богоро́дицы непреме́нно. И соверше́нный отпу́ст.</style></p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны Богоро́дицы, 1-го кано́на песнь 3-я, на 4; 2-го кано́на песнь 6-я, на 4. Проки́мен, песнь Богоро́дицы, глас 3: </style>Вели́чит душа́ Моя́ Го́спода: 
                    <style>Стих:</style> 
                    Я́ко призре́ на смире́ние рабы́ Своея́: 
                    <style>и му́ченика проки́мен, глас 4: </style>
                    Святы́м, и́же суть на земли́ Его́: 
                    <style>Богоро́дицы Апо́стол к Евре́ем, зача́ло 320: Му́ченика Апо́стол к Ефесе́ем, зача́ло 233. </style>
                    Аллилу́ия, 
                    <style>глас 8: </style>
                    Слы́ши, Дщи, и виждь: 
                    <style>Стих:</style> 
                    Лицу́ Твоему́/ помо́лятся бога́тии лю́дстии. 
                    <style>И му́ченика стих:</style>
                    Мно́ги ско́рби пра́ведным: 
                    <style>Богоро́дицы, Ева́нгелие от Луки́, зача́ло 54: </style>
                    Вни́де Иису́с в весь не́кую: 
                    <style>Му́ченика, Ева́нгелие от Иоа́нна, зача́ло 50: </style>
                    Аз есмь лоза́ и́стинная: 
                    <style>Прича́стен Богоро́дицы: </style>
                    Ча́шу спасе́ния: 
                    <style>Му́ченика:</style>
                    В па́мять ве́чную:</p>
                <p>
                    <style>Потре́бно есть ве́дати и се, я́ко а́ще случи́тся в неде́лю пра́здник Пресвяты́я Богоро́дицы, Честна́го Ея́ Зна́мения, и свята́го великому́ченика Иа́кова Пе́рсскаго:</style>
                </p>
                <p>
                    <strong>
                        <style>Ве́чер, на Ма́лой Вече́рни</style>
                    </strong>
                </p>
                <p>
                    <style>На </style>Го́споди, воззва́х: 
                    <style>стихи́ры воскре́сны гла́са, на 4. Сла́ва, и ны́не, Зна́мения. На стихо́вне стихи́ра воскре́сна еди́на и Зна́мения стихо́вна со стихи́ ея́. Сла́ва, и ны́не, Зна́мения. Та́же, </style>
                    Ны́не отпуща́еши: 
                    <style>и по Трисвято́м тропа́рь воскре́сен. Сла́ва, и ны́не, Зна́мения. Ектения́ ма́лая: </style>
                    Поми́луй нас, Бо́же: 
                    <style>и отпу́ст.</style></p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>По обы́чном стихосло́вии, на </style>Го́споди, воззва́х:
                    <style>стихи́ры воскре́сны 3, и восто́чен еди́н, Анато́лиев, и Зна́мения 3, и му́ченика Иа́кова 3. Сла́ва, Зна́мения. И ны́не, Богоро́дичен пе́рвый гла́са. Чте́ния Зна́мения. На литии́ стихи́ры Зна́мения. Сла́ва, му́ченика. И ны́не, Зна́мения. На стихо́вне стихи́ры воскре́сны. Сла́ва, Иа́кова. И ны́не, Зна́мения. На благослове́нии хле́бов тропа́рь Зна́мения три́жды. А́ще несть бде́ния, глаго́лем тропа́рь воскре́сен. Сла́ва, Иа́кова. И ны́не, Зна́мения.</style></p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь воскре́сен два́жды. Сла́ва, Иа́кова. И ны́не, Зна́мения. По кафи́змах седа́льны воскре́сны с Богоро́дичны их. Та́же полиеле́й и велича́ние пое́м.</style></p>
                <p>
                    <style>Псалом избра́нный: </style>Помяни́, Го́споди, Дави́да и всю кро́тость его́: 
                    <style>И тропари́: </style>
                    А́нгельский собо́р: 
                    <style>И седа́льны Зна́мения ку́пно вся три. Степе́нна и проки́мен гла́са. Ева́нгелие воскре́сно. Та́же, </style>
                    Воскресе́ние Христо́во: 
                    <style>псало́м 50. Стихи́ра воскре́сна. Кано́н воскре́сен со ирмосо́м на 4. Зна́мения еди́н кано́н на 6. Му́ченику Иа́кову на 4. Катава́сия: </style>
                    Христо́с ражда́ется: 
                    <style>По 3-й пе́сни конда́к Зна́мения, и му́ченика, и седа́лен му́ченика. Сла́ва, и ны́не, Зна́мения. По 6-й пе́сни конда́к и и́кос воскре́сен. На 9-й пе́сни пое́м </style>
                    Честне́йшую: 
                    <style>Свети́лен воскре́сен. Сла́ва му́ченика. И ны́не, Зна́мения. На хвали́тех стихи́ры воскре́сны 4 и Зна́мения со Сла́вным 4, самогла́сны, глас 6, со стихи́. Стихи́ же глаго́лем:</style>
                    Воскресни́, Го́споди, в поко́й Твой: Кля́тся Госпо́дь Дави́ду и́стиною и не отве́ржется ея́. 
                    <style>Сла́ва, стихи́ра Ева́нгельская. И ны́не, </style>
                    Преблагослове́нна еси́: 
                    <style>Славосло́вие вели́кое и по Трисвято́м тропа́рь воскре́сен то́чию. Ектении́ и отпу́ст. Та́же час 1-й. На 1-м часе́ тропа́рь воскре́сен. Сла́ва, Зна́мения. И ны́не, Богоро́дичен часо́в. По </style>
                    О́тче наш: 
                    <style>конда́к Зна́мения, и про́чее после́дование пе́рваго часа́, и отпу́ст. На 3-м часе́ тропа́рь воскре́сен. Сла́ва, му́ченика. И ны́не, Богоро́дичен часо́в. Та́кожде и на 6-м часе́, и на 9-м глаго́лем тропа́рь Зна́мения и му́ченику, пременя́юще; тропа́рь же воскре́сен глаго́лется непреме́нно. По </style>
                    О́тче наш: 
                    <style>кондаки́ воскре́сен и Зна́мения глаго́лем, пременя́юще.</style></p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны гла́са на 6 и Богоро́дицы, песнь 3-я, на 4. По вхо́де тропа́рь воскре́сен, и Зна́мения, и му́ченика. Конда́к воскре́сен. Сла́ва, конда́к му́ченика. И ны́не, Зна́мения. Проки́мен, Апо́стол, </style>
                    <style>аллилу́ия, </style>
                    <style>Ева́нгелие и прича́стен пре́жде воскре́сен, и пото́м Богоро́дицы.</style>
                </p>
                <p>
                    <strong>
                        <style>Новгородская икона Божией Матери «Знамение». </style>
                    </strong>История свидетельствует о неисчислимых милостях Пресвятой Богородицы к русскому православному народу, явленных через Ее святые иконы.</p>
                <p>Одна из наиболее почитаемых в нашем народе икон — Новгородская икона «Знамение». Иконы Божией Матери такого типа появились на Руси очень рано, а именоваться так стали после чудесного Знамения от Новгородской иконы.</p>
                <p>В 1170 году, во времена тяжких междоусобиц, на Новгородскую землю двинулись объединенные полки русских удельных князей, чтобы покорить вольный Новгород. Все новгородцы денно и нощно молились об избавлении города. Святой архиепископ Иоанн, молившийся пред образом Господа нашего Иисуса Христа, услышал глас: «Иди в церковь Святого Спаса на Ильину улицу, и возьми икону Святыя Богородицы, и постави ю́ на острог противу ратных».</p>
                <p>Совершив молебен в церкви Святого Спаса, архиепископ Иоанн в присутствии молящегося народа вознес икону на городскую стену. Когда полки́, окружившие Новгород, начали приступ и осыпа́ли защитников города градом стрел, то одна из стрел попала в святой лик иконы. И обратилась икона лицом к городу, и святые слезы потекли из глаз ее, оросив фелонь архипастыря. «О великое и преславное чудо! Не суть то слезы, но милостивое Знамение» — восклицает летописец. Этим чудотворным образом осажденным был дан знак (знамение), что Царица Небесная молится пред Сыном Своим об избавлении города.</p>
                <p>В тот же миг непонятный страх овладел нападающими, и новгородцы преследовали обратившегося в бегство неприятеля.</p>
                <p>С того времени за иконой закрепилось название «Знамение» и впоследствии было установлено празднование чудотворной иконе на 27 ноября.</p>
                <p>В 1352 году по молитве пред этой иконой получали исцеление пораженные чумой.</p>
                <p>В благодарность за многочисленные благодеяния, творимые Богородицей, новгородцы построили особый храм, и в 1356 году икона из храма Спаса Преображения была с торжеством перенесена в воздвигнутый в 1354 году новый храм «Знамения Пресвятой Богородицы», впоследствии ставший собором Знаменского монастыря.</p>
                <p>В середине XV века в Новгороде была написана икона «Битва новгородцев с суздальцами», которая послужила образцом для других икон на эту тему. Знатоки русской иконописи сравнивают эту икону с «Похвалой Знамению», созданной иеромонахом Пахомием Сербом. В честь иконы Богоматери «Знамение» написаны два канона. Первый написан около 1440 года сербом иеромонахом Пахомием Логофетом, приехавшим на Русь с Афона.</p>
                <p>Слава святой иконы «Знамение» велика. На протяжении последующих столетий чудесами были прославлены некоторые списки. К их числу относятся иконы Мирожская, Абалацкая, Царскосельская, Курская-Коренная и многие другие.</p>
                <p>Взирая на святые иконы Пресвятой Девы, верующие люди возносятся духом в молитве, испрашивая милостей и щедрот, ходатайства о спасении и ниспослании мира стране нашей и всему миру.</p>
            </section>
            <section>
                <title>
                    <p>В то́йже день 
                        <style>Свята́го великому́ченика Иа́кова Перся́нина,     </style>
                        и преподо́бнаго отца́ на́шего Палла́дия</p>
                </title>
                <p>
                    <style>На</style> Го́споди, воззва́х: 
                    <style>стихи́ры му́ченика Иа́кова, на 6, глас 2.</style></p>
                <p>
                    <style>Подо́бен:</style> Егда́ от Дре́ва</p>
                <p>Ми́ра кра́сная оста́вив,/ ро́да све́тлость, бога́тство и красоту́,/ все же чу́вство отве́рг,/ и, те́лом раздробля́емь,/ страсте́й подража́нием, ра́дуяся, после́довал еси́ Христу́, Иа́кове,/ я́ко у́бо о́бщник стра́даньми сла́вы был еси́ вои́стинну/ и Ца́рствия ны́не соприча́стник.</p>
                <p>У́ды пожина́емь пло́ти,/ и нестерпи́мыя боле́зни и ра́ны терпя́,/ му́чениче Христо́в, достосла́вне Иа́кове,/ и мучи́телей суровство́ попра́в му́жественно,/ побе́ды многоце́нный вене́ц прия́л еси́;/ и́мже ны́не украша́емь, блаже́нне,/ Боже́ственному Влады́ки твоего́ Престо́лу/ с пострада́вшими с тобо́ю предстои́ши.</p>
                <p>Име́я дерзнове́ние ко Христу́,/ о всех, ве́рою соверша́ющих честны́й твой пра́здник,/ му́чениче приснопа́мятне, те́пле предстои́ши,/ от бед избавля́я и страсте́й свобожда́я,/ вся́каго обстоя́ния лю́тых изы́мая,/ подава́я душа́м спасе́ние/ Боже́ственными твои́ми моли́твами,/ я́ко да све́тлыя твоя́ по́двиги просла́вим.</p>
                <p>Удиви́л еси́, о Иа́кове,/ в му́ках всех долготерпе́в,/ пе́рстом бо и рука́м, и мы́шцам отсе́ченым твои́м бы́вшим,/ подо́бне и нога́м и лы́стом твои́м/ да́же до бедру́, претерпе́л еси́/ про́чее, моля́щуся тебе́,/ и честну́ю главу́ твою́ отсеко́ша./ Му́чениче многострада́льне,/ о нас не преста́й Христу́ моля́ся/ поми́ловатися душа́м на́шим.</p>
                <p>
                    <style>Сла́ва, глас 5:</style>
                </p>
                <p>
                    <style>И ны́не, Богоро́дичен или Крестобогоро́дичен.</style>
                </p>
                <p>
                    <style>Подо́бен:</style> Ра́дуйся:</p>
                <p>А́гнца Своего́ А́гница иногда́ зря́щи,/ к заколе́нию тща́щася,/ усе́рдно после́доваше, Сия́ вопию́щи Ему́:/ ка́мо и́деши, ча́до Мое́ сладча́йшее, Христе́?/ чесо́ ра́ди ско́рое тече́ние сие́,/ Долготерпели́ве, тече́ши неле́ностно?/ Иису́се возжеле́ннейший, безгре́шне,/ многоми́лостиве Го́споди,/ даждь Ми сло́во, Рабе́ Твое́й,/ Сы́не Мой вселюбе́знейший,/ не пре́зри, Ще́дре, молча́, Тя, стра́нно ро́ждшую,/ Бо́же всеще́дре, да́руй ми́ру ве́лию милость.</p>
                <p>
                    <style>На стихо́вне Окто́иха. Сла́ва, му́ченика, глас 8. Гео́ргия Сике́лла:</style>
                </p>
                <p>Ве́рно соше́дшеся <style>Днесь</style>, любозри́теле,/ ви́дите борьбу́ стра́нную и размене́нную/ Иа́кова, су́щаго от Перси́ды,/ нам облиста́вшаго, я́ко звезду́, волхво́м я́вльшуюся/ и ко и́стинному позна́нию наста́вльшую./ Той бо, до́блественный,/ внегда́ па́дати, ра́тователи отража́ше,/ и внегда́ соста́вом удо́в ре́заным бы́ти,/ му́чащия не́мощны творя́ше,/ вы́шним Про́мыслом укрепля́емь, вопия́:/ а́ще и у́ды моя́ чу́вственныя су́щия сече́те,/ но и́мам Христа́ разу́мно ми вся быва́юща./ Те́мже прови́дя бу́дущую жизнь,/ предлежа́щия ра́ди всех сме́рти,/ ко о́ной тща́шеся прейти́,/ в не́йже и водворя́яся, про́сит нам от венцеда́теля Бо́га/ очище́ние, просвеще́ние и ве́лию ми́лость,/ соверша́ющим па́мять его́.</p>
                <p>
                    <style>И ны́не, Богоро́дичен или Крестобогоро́дичен.</style>
                </p>
                <p>Подобен: О, преславнаго чудесе!</p>
                <p>Что зри́мое виде́ние,/ е́же Мои́ма очи́ма ви́дится, о Влады́ко?/ Содержа́й всю тварь, на Дре́во воздви́жен быв,/ и умира́еши, всем дая́й жизнь,/ Богоро́дица, пла́чущися, глаго́лаше,/ егда́ узре́ на Кресте́ возноси́ма/ из Нея́ неизрече́нно возсия́вшаго/ Бо́га и Челове́ка.</p>
                <p>
                    <style>Тропа́рь му́ченика Иа́кова, глас 4:</style>
                </p>
                <p>Муче́нии странноужа́сными и до́блестию терпе́ния/ всех преудиви́л еси́, многострада́льне,/ над ко́имждо соста́вом удеси́ ре́зания,/ благода́рны мольбы́ преди́вне изре́кл еси́ Го́споду./ Тем, во стра́дании твое́м вене́ц прие́м,/ к Престо́лу возше́л еси́ Небе́снаго Царя́ Христа́ Бо́га, Иа́кове,/ Того́ моли́ спасти́ ду́ши на́ша.</p>
                <p>
                    <style>Сла́ва, и ны́не, Богоро́дичен или Крестобогоро́дичен.</style>
                </p>
                <p>
                    <style>Слу́жба свята́го Палла́дия пое́тся на повече́рии. Кано́н, его́же краегране́сие: </style>Твое́ почита́ю, всеблаже́нне о́тче, житие́. 
                    <style>Ио́сиф. Глас 4.</style></p>
                <p>
                    <style>Тропа́рь, глас 1.</style>
                </p>
                <p>
                    <style>Подо́бен:</style> Ка́мени запеча́тану:</p>
                <p>Мона́шествовав Богоуго́дно, Богоно́сне отче на́ш,/ моли́твою и посто́м Бо́га взыска́л еси́/ и был еси́ прия́телище чи́сто Ду́ха,/ блиста́я ве́рным доброде́тельныя зари́,/ и́миже просвеща́еши вся чту́щия тя./ Сла́ва просла́вльшему тя Христу́,/ сла́ва Укре́пльшему тя,/ сла́ва Де́йствующему тобо́ю все́м исцеле́ние.</p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Отве́рзу уста́ моя́,/ и напо́лнятся Ду́ха,/ и сло́во отры́гну Цари́це Ма́тери,/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
                    <emphasis/>
                </p>
                <p>Боже́ственными светлостьми́ озаря́емь, преподо́бне,/ о́блак разжени́ помы́шле́ния моего́,/ я́ко да узрю́ твое́ житие́ светоно́сное/ и исправле́ние жи́тельства твоего́.</p>
                <p>У́треневав к Бо́гу, пра́вды Со́лнцу, от младе́нства, всебога́те,/ тьмы избе́гл еси́ теле́сных страсте́й воздержа́нием/ и да́ром чуде́с обогати́лся еси́, преподо́бне.</p>
                <p>У́мную чистоту́ безстра́стием стяжа́в,/ Ду́ха был еси́ вмести́лище, досточу́дне Палла́дие всеблаже́нне,/ отце́в украше́ние, свети́льниче всеми́рный.</p>
                <p>
                    <style>Богоро́дичен:</style> Ты еди́на, Богоневе́сто,/ в вы́шних Седя́щаго рука́ми носи́ла еси́, плоть бы́вшаго,/ Ты бо еси́ прия́телище досто́йно всех веко́в Вседержи́теля.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Твоя́ песносло́вцы, Богоро́дице,/ живы́й и незави́стный исто́чниче,/ лик себе́ совоку́пльшия, духо́вно утверди́,/ в Боже́ственней Твое́й сла́ве/ венце́в сла́вы сподо́би.</emphasis>
                    <emphasis/>
                </p>
                <p>Всено́щное, о́тче, моле́ние, бо́дренным приноси́ по́мыслом Бо́гу Вседержи́телю,/ стра́сти плотски́я успи́л еси́,/ те́мже предста́тель неусы́пный всех нас был еси́.</p>
                <p>Умертви́в у́ды воздержа́нием,/ оживи́л еси́, о́тче, ду́шу Боже́ственными возраще́нии,/ доброде́тельми вжиля́емь вседе́тельными си́лами, отце́в о́тче Палла́дие.</p>
                <p>Вкуси́в до́браго Бо́жия глаго́ла и ра́зума Боже́ственнаго прича́щся,/ молчали́во соверши́в твое́ житие́,/ прилепля́яся невозвра́тно, преподо́бне, светода́телю Бо́гу на́шему.</p>
                <p>
                    <style>Богоро́дичен:</style> Ми́лостивыми Твои́ми, Отрокови́це,/ ка́плями у́глие угаси́ страсте́й, Мари́е неискусобра́чная,/ и угаше́ный возжзи́ свети́льник се́рдца моего́,/ златы́й Свети́льниче, Всенепоро́чная.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Неизсле́дный Бо́жий сове́т,/ е́же от Де́вы воплоще́ния,/ Тебе́, Вы́шняго,/ проро́к Авваку́м, усмотря́я, зовя́ше:/ сла́ва си́ле Твое́й, Го́споди.</emphasis>
                    <emphasis/>
                </p>
                <p>Си́лою же и благода́тию вседе́тельною всех Царя́, Бо́га на́шего,/ лука́вствия безпло́тных враг отню́д избе́гл еси́,/ о́тче Палла́дие Богодухнове́нне.</p>
                <p>Да возра́дуемся духо́вне, па́мять соверша́юще пра́зднственную/ знамено́сца и честна́го отца́ на́шего,/ свяще́нными того́ мольба́ми неудо́бных избавля́еми.</p>
                <p>Целе́ние приснотеку́щее твоя́ ра́ка то́чит, о Палла́дие сла́вне!/ Приходя́щих очища́ет скве́рны плотски́я вку́пе и душе́вныя,/ о́тче отце́в Богоприя́тне.</p>
                <p>Изба́ви ны, преподо́бне, твои́ми моли́твами всех собла́зн змии́ных сете́й/ и исцели́ на́ша лю́тыя неду́ги ко Влады́це мольба́ми твои́ми.</p>
                <p>
                    <style>Богоро́дичен:</style> Яви́ся Боговмести́мая вои́стинну Це́рковь всех Царя́, Пренепоро́чная Богороди́тельнице./ Те́мже благоче́стно Гаврии́лово, Е́же ра́дуйся, ве́рнии, несумне́нно прино́сим.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ужасо́шася вся́ческая/ о Боже́ственней сла́ве Твое́й:/ Ты бо, неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ безле́тнаго Сы́на,/ всем воспева́ющим Тя/ мир подава́ющая.</emphasis>
                    <emphasis/>
                </p>
                <p>Стра́сти пренебре́гл еси́ плотски́я, Богоблаже́нне, премно́гим воздержа́нием,/ тем тебе́ благода́ть Боже́ственная дарова́ся/ стра́сти исцеля́ти ве́рных, о́тче, приходя́щих ти, о Палла́дие пресла́вне!</p>
                <p>Свя́то твое́ житие́, всеблаже́нне, соверши́в,/ те́мже и ко святы́м причта́лся еси́, от ве́ка Бо́гу рабо́тавшим,/ всех освяща́еши ду́ши, хва́лящих твоя́ честна́я чудодея́ния.</p>
                <p>Блаже́н был еси́ и́стинно, достосла́вне,/ ты бо в путь оправда́ний всеви́дца Бо́га ходи́л еси́,/ незло́бив и кро́ток быв и восхожде́нии до́брыми украша́емь.</p>
                <p>
                    <style>Богоро́дичен:</style> Дале́че челове́чество Бо́га, Де́во, бысть,/ Тебе́ же, заче́ншей Спа́са несказа́нно, Богора́дованная,/ па́ки в рай вхо́дит, ве́рою ублажа́я Тя, Всепе́тая.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
                    <emphasis/>
                </p>
                <p>Чи́сто житие́ восприе́мь воздержа́ния, я́ко безпло́тен,/ испра́вил еси́ стоя́ние всено́щное,/ моли́тву, му́дре, неоску́дну, ве́ру и́стинную, Боже́ственное смире́ние.</p>
                <p>До́брых виде́нии украша́емь,/ я́ко А́нгел ви́ден был еси́, в пло́ти жи́тельствуя,/ и, преше́д, всели́лся еси́ со А́нгелы, о́тче Богоблаже́нне Палла́дие.</p>
                <p>А́нгелы име́я спомо́щники,/ де́монская отрази́л еси́ мечта́ния<a type="note" xlink:href="#note229">229</a>
                    и вся лука́вствия,/ и без преткнове́ния проше́л еси́, о Богоблаже́нне, стезю́, к жи́зни вводя́щую.</p>
                <p>
                    <style>Богоро́дичен:</style> Глаго́лы, Отрокови́це всенепоро́чная,/ Боже́ственнаго Гаврии́ла я́ко услы́шала еси́,/ Сло́во зачала́ еси́ в безсе́меннем чре́ве Твое́м/ и па́че сло́ва Сего́ родила́ еси́.</p>
                <p>
                    <style>Го́споди поми́луй, три́жды.</style>
                </p>
                <p>
                    <style>Сла́ва, и ны́не, седа́лен, глас 1, то́йже, что и тропа́рь </style>
                    <emphasis>
                        <style>(зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Не послужи́ша тва́ри Богому́дрии/ па́че Созда́вшаго,/ но о́гненное преще́ние му́жески попра́вше,/ ра́довахуся пою́ще:/ препе́тый отце́в Госпо́дь и Бог, благослове́н еси́.</emphasis>
                    <emphasis/>
                </p>
                <p>Пресла́вными указа́нии, всебога́те, чуде́с/ всех ду́ши, притека́ющих к тебе́, просвеща́еши благода́тию Вседержи́телевою,/ просвети́вшаго твою́ ду́шу и показа́вшаго ю, со́лнца светле́йшую.</p>
                <p>Возлюби́в соверше́ннейше Го́спода ума́ пра́востию/ и от Него́, всему́дре, соверше́нне возлюби́ся,/ благода́ть прия́л еси́ лука́выя отгоня́ти ду́хи и исцеля́ти вся неду́ги.</p>
                <p>Слез твои́х тече́ния прии́м, всеви́дец Бог/ утеше́ния А́нгельскаго прича́стна тя соде́ла,/ е́же получи́ша Бо́гу служи́вшии пра́востию се́рдца.</p>
                <p>
                    <style>Богоро́дичен:</style> Ми́лостиваго ро́ждши Го́спода, еди́на Богоблагода́тная,/ десни́цею Его́, Чи́стая, поми́ловати мой ум моли́ся,/ всегда́ лю́те совраща́емый жите́йскими печа́льми.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>О́троки благочести́выя в пещи́/ Рождество́ Богоро́дичо спасло́ есть,/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте дела́/ и превозноси́те Его́ во вся ве́ки.</emphasis>
                    <emphasis/>
                </p>
                <p>Си́лою Боже́ственною ополче́ния де́монская па́губная потреби́л еси́,/ благода́ть же прия́л еси́ уста́вити не́мощи и отгони́ти ду́хи нечи́стыя, вопия́:/ Го́спода по́йте дела́ и превозноси́те Его́ во вся ве́ки.</p>
                <p>Пожи́в, всеблаже́нне, Богоуго́дно,/ пра́ведным я́ве до́лжным сном ны́не усну́л еси́/ и к неконча́емому приве́лся еси́ наслажде́нию, преподо́бне, вопия́:/ Го́спода по́йте дела́ и превозноси́те Его́ во вся ве́ки.</p>
                <p>Цельбы́ источа́ет пресла́вно ра́ка твоя́, о́тче,/ прири́щущим уставля́ющи неду́ги,/ стра́сти же изсуша́ющи,/ е́йже покланя́ющеся, пое́м житие́ твое́, боле́зни и Боже́ственныя по́двиги,/ Палла́дие блаже́нне, свети́льниче мона́шествующих.</p>
                <p>
                    <style>Богоро́дичен:</style> Вод мя испо́лни, Де́во, Боже́ственных,/ я́же исто́чник ро́ждшая,/ изба́ви мя зно́я грехо́внаго и к жи́зни путево́дстви,/ две́ре Боже́ственныя жи́зни, вопию́ща:/ Го́спода по́йте дела́ и превозноси́те Его́ во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умо́в естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, всеблаже́нная Богоро́дице,/ чи́стая Присноде́во.</emphasis>
                    <emphasis/>
                </p>
                <p>Возмо́г Бо́жиею си́лою и благода́тию, о́тче, победи́ти зми́я, хва́лящася безу́мием,/ и па́губную главу́ его́ сокруши́ти, и попра́в нога́ми твои́ми./ Те́мже, соше́дшеся, уми́льною душе́ю тебе́ ублажа́ем.</p>
                <p>Яви́лся еси́ не́бо высото́ю жи́тельства Твоего́,/ чудесы́ удобря́емь, всебога́те, я́ко Боже́ственными звезда́ми,/ и просвеща́еши ду́ши благоче́стно всегда́ приходя́щих Тебе́/ и чту́щих ве́рою по́двиги твоя́, Богоно́сне,/ свети́ло светле́йшее.</p>
                <p>Уста́вил еси́ страсте́й тече́ния, преподо́бне, ту́чами слез твои́х,/ струи́ притека́ющим чуде́с то́чиши, Богоблаже́нне./ Отрева́еши зной страсте́й всегда́, Палла́дие сла́вне,/ Це́ркве честно́е удобре́ние.</p>
                <p>Процве́л еси́ я́ве, я́ко ши́пок благово́нный, во Це́ркви Христо́ве/ и облагоуха́л еси́ чуде́сными воня́ми ми́ра концы́./ Те́мже Боже́ственную твою́ па́мять торжеству́ем,/ в не́йже всем испроси́ оставле́ние, Богоно́сне, мно́гих согреше́ний.</p>
                <p>
                    <style>Богоро́дичен:</style> Свет, и́же из Све́та, возсия́ из чре́ва Твоего́, Ма́ти Присноде́во,/ и пре́лести тьму отгна́ и земны́я концы́ вся просвети́./ Те́мже ве́рою, ра́дуйся, зове́м Тебе́, Богоро́дице, преподо́бных похвало́.</p>
                <p>
                    <style>Стихи́ры, глас 1.</style>
                </p>
                <p>
                    <style>Подо́бен:</style> Всехва́льнии му́ченицы:</p>
                <p>
                    <style>Припе́в:</style> Преподо́бне о́тче Палла́дие, моли́ Бо́га о нас.</p>
                <p>Ум тво́й, просвеща́емь све́том,/ всеблаже́нне Палла́дие,/ трисо́лнечнаго Божества́ храм был еси́ чи́стый,/ Боже́ственныя Свята́го Ду́ха зари́ разу́мно прие́мля./ Те́мже моли́ся/ дарова́ти душа́м на́шим мир и ве́лию ми́лость.</p>
                <p>А́нгелы споспе́шники име́я, му́дре,/ укрепля́ющия тя,/ де́монская мечта́ния и лука́вая дея́ния отрази́л еси́, о́тче,/ и путь проше́л еси́,/ вводя́щий к Боже́ственному поко́ю./ Те́мже моли́ся/ дарова́ти душа́м на́шим мир и ве́лию ми́лость.</p>
                <p>
                    <style>Сла́ва:</style> 
                </p>
                <p>Душе́вною чистото́ю, му́дре,/ Богоно́сне сла́вне,/ чи́стому уподо́бився Бо́гу и Зижди́телю твоему́,/ же́ртва жива́ Тому́ прине́слся еси́,/ я́ко храни́тель Того́ повеле́ний./ Те́мже моли́ся/ дарова́ти душа́м на́шим мир и ве́лию ми́лость.</p>
                <p>
                    <style>И ны́не, Богоро́дичен:</style> 
                </p>
                <p>Пречи́стый храм Бо́жий,/ Небе́с ши́рший и Херуви́м святе́йший,/ Богоблагода́тная, всесвята́я Отрокови́це,/ ум мой облагодати́ и просвети́ серде́чныя о́чи,/ подаю́щи ми благоприя́тным Твои́м хода́тайством/ прегре́шений всех отпуще́ние.</p>
                <p>
                    <style>Крестобогоро́дичен. Подо́бен то́йже:</style>
                </p>
                <p>Де́ва нескве́рная дре́вле,/ на Дре́ве зря́щи Бо́га,/ Его́же из безсе́менна чре́ва роди́,/ не терпя́щи утро́бнаго уязвле́ния, терза́ющися, глаго́лаше:/ ма́нием Содержа́й всю тварь,/ ка́ко, я́ко осужде́нник, на Кресте́ распя́лся еси́,/ хотя́й спасти́ все челове́чество?</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>О́ба кано́на Окто</style>́
                    <style>иха без му́ченичнов и свята́го на 6, его́же краегране́сие: </style>
                    Пе́рсина Иа́кова пе́сньми му́ченика пою́. 
                    <style>Творе́ние Ио́сифово. Глас 2.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Гряди́те, лю́дие,/ пои́м песнь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
                    <emphasis/>
                </p>
                <p>Христо́ву Престо́лу ны́не предстоя́, венцено́сец, сла́вне му́чениче Иа́кове,/ светоно́сную мне зарю́ и благода́ть с Небесе́ даждь моли́твами твои́ми.</p>
                <p>Я́коже у́тро нам возсия́л еси́ многосве́тлое, от восто́ка исходя́,/ и просвети́л еси́ Христо́ву Це́рковь/ све́тлостию страда́ний, му́чениче Иа́кове.</p>
                <p>Ю́ношеское сопротивле́ние показа́в,/ я́ко победи́тель сподо́бился еси́ по́чести,/ и соверше́ннаго натрижне́ния, и сла́вы ве́чныя, му́чениче Иа́кове.</p>
                <p>
                    <style>Богоро́дичен:</style> Проро́ческия Тя трубы́ провозвести́ша,/ е́же о Тебе́ та́инство пропове́дающе, Богоро́дице Де́во,/ издале́ча зря́ще Твоя́ чудеса́.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Утверди́ нас в Тебе́, Го́споди,/ Дре́вом умерщве́й грех,/ и страх Твой всади́/ в сердца́ нас, пою́щих Тя.</emphasis>
                    <emphasis/>
                </p>
                <p>Был еси́, я́ко избра́нна Христо́ва лоза́,/ серпо́м муче́ний очища́ема и мног плод нося́щая,/ в точи́лех Спа́совых приноси́мый.</p>
                <p>Теку́щих тле́нное и удоборазре́шное презре́л еси́ смы́сленно, венцено́сче,/ я́ко остроу́мный же предъизбра́л еси́ приснопребыва́ющих незы́бленное.</p>
                <p>Венцы́ тебе́ све́тлы, раздробля́емое те́ло,/ суровство́м мучи́телей исхода́тайствова, Иа́кове,/ и пи́щи ра́йския наслажде́ние.</p>
                <p>
                    <style>Богоро́дичен:</style> Поми́ловано бысть я́ве Рождество́м Твои́м Боже́ственным, Де́во, челове́чество,/ соедини́вшееся по ипоста́си Влады́це всех, Богоневе́сто.</p>
                <p>
                    <style>Седа́лен, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Из Перси́ды звезду́ новоявле́нную/ Христо́с возсия́ земны́м Боже́ственнаго Иа́кова и приснопа́мятнаго му́ченика,/ того́ ра́ди пре́лести мрак отгна́, и ве́рным благода́ть Ду́ха возсия́./ Те́мже па́мять его́ соверша́юще, ве́рно пра́зднуим и возопии́м, глаго́люще:/ страстоте́рпче многострада́льне,/ моли́ Христа́ Бо́га грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>Сла́ва, и ны́не,</style>
                </p>
                <p>
                    <style>Богоро́дичен:</style> 
                </p>
                <p>В ти́ну впад грехо́в, и несть мне постоя́ния,/ лю́те потопи́ мя бу́ря прегре́шений,/ но я́ко ро́ждши Сло́во, еди́наго Человеколю́бца, на мя, раба́ Твоего́, при́зри/ и изба́ви мя вся́каго греха́, и страсте́й душетле́нных, и вся́каго озлобле́ния лука́ваго уби́йцы,/ Богоро́дице неискусому́жная, моли́ Христа́ Бо́га грехо́в оставле́ние да́ти ми,/ Тебе́ бо наде́жду и́мам, раб Тво́й.</p>
                <p>
                    <style>Крестобогоро́дичен:</style>
                </p>
                <p>Де́ва и Ма́ти Изба́вителя, Кресту́ предстоя́щи,/ боле́зненно со слеза́ми рыда́ющи, ма́терски вопия́ше:/ что стра́нное сие́, и пресла́вное, Сы́не?/ источа́яй всем челове́ком безстра́стие,/ посреде́ осужде́ною на Кресте́ распя́лся еси́,/ в ре́бра пробода́емь и же́лчию напая́емь от рук,/ я́же созда́л еси́?/ Но воста́ни и да́руй прегреше́ний оставле́ние/ ве́рою пою́щим Боже́ственная Твоя́ страда́ния.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ слух Твоего́</emphasis>
                    <emphasis>смотре́ния/ и просла́вих Тя,/ Еди́не Человеколю́бче.</emphasis>
                </p>
                <p>Вжиля́емь, сла́вне, от Бо́га да́нным тебе́ всеору́жием,/ огнеслужи́телей лесть всю попали́л еси́.</p>
                <p>Очище́ние нам испроси́, честну́ю твою́ па́мять соверша́ющим,/ дерзнове́ние име́я, му́чениче Иа́кове.</p>
                <p>Теку́щия кро́ве то́ки от твои́х уде́с, треблаже́нне,/ пре́лести пла́мень весь погаси́ша.</p>
                <p>
                    <style>Богоро́дичен:</style> Упра́ви мои́ помышле́ния, Пречи́стая,/ к благоти́хому приста́нищу Твоего́ безстра́стия и чистоты́.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Све́та Пода́телю/ и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо Тебе́, ино́го бо́га не зна́ем.</emphasis>
                    <emphasis/>
                </p>
                <p>Я́коже не́кая земли́ блага́я и добропло́дная, и́стинно был еси́,/ ра́лом го́рьких мук раздробля́емь, му́дре,/ многокла́сное Зижди́телю приноси́ земледе́лание.</p>
                <p>Стре́лы, всеизя́щне, разжже́нныя вра́жия угаси́л еси́,/ кро́вию отсече́ных твои́х уде́с<a type="note" xlink:href="#note230">230</a>
                    теле́сных, треблаже́нне,/ наде́ждею бо яви́лся еси́ и ве́рою огражда́емь.</p>
                <p>Всепло́дно, я́ко овча́, Христу́, прему́дре, твои́м удесе́м, ре́жемым лю́те,/ побе́дную песнь и досто́йную хвалу́ на ки́йждо приноси́л еси́.</p>
                <p>Дае́ши очище́ние душе́вных мои́х скверн, сла́вне му́чениче Христо́в, твоя́ боле́зни,/ избавле́ние подава́я крове́й твоя́ то́ки, всехва́льне.</p>
                <p>
                    <style>Богоро́дичен:</style> И́стинствующий честно́му стра́шному рождеству́ Твоему́ глас/ се́рдцем и язы́ком принося́ще я́сно,/ Тя ны́не Богоро́дицу чи́стую имену́ем.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>В бе́здне грехо́внеи́ валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
                    <emphasis/>
                </p>
                <p>Поуче́ние смы́сленно прие́м бли́жних твои́х,/ ра́дуяся, устреми́лся еси́ к подвиго́м, сла́вне,/ и венцы́ побе́ды прия́л еси́.</p>
                <p>Я́коже в чужде́м телеси́ стражда́, терпе́л еси́, му́чениче Иа́кове,/ и, на у́ды раздробля́емь, Влады́це песнь возсыла́л еси́.</p>
                <p>Спасе́ния в ри́зу я́вственно/ и весе́лия оде́жду, кро́вию твое́ю обагри́вшуюся, прему́дре,/ победоно́сец, я́ко му́ченик, обле́клся еси́.</p>
                <p>Муче́ния преплы́тие соверши́в,/ те́мже священнопобе́дный вене́ц прия́л еси́/ и ны́не с му́ченическими чи́нми сликовству́еши досто́йно,/ Иа́кове сла́вне.</p>
                <p>
                    <style>Богоро́дичен:</style> Неискусому́жно, Де́во, родила́ еси́ и ве́чнуеши Де́ва,/ явля́ющи и́стиннаго Божества́, Сы́на и Бо́га Твоего́, зна́мения.</p>
                <p>Конда́к, глас 2</p>
                <p>
                    <style>Подо́бен:</style> Вы́шних ища́:</p>
                <p>Уве́рився до́брою сопру́жницею, терпеливоду́шне,/ и стра́шнаго Суди́ща убоя́вся,/ Пе́рсское повеле́ние и страх, Иа́кове, поплева́л еси́/ и яви́лся еси́ му́ченик честны́й,/ те́лом, я́ко розга́, ре́жемь.</p>
                <p>
                    <style>И́кос:</style>
                </p>
                <p>От души́ возстене́м вси, сле́зы пролива́юще,/ зря́ще му́ченика, го́рько раздробля́ема,/ подо́бно псом рыка́ющим,/ соше́дшеся, у́ды растерза́ют чу́днаго и до́бляго в свиде́телех му́ченика,/ что у́бо есть да приреку́?/ а́ще хо́щете, ма́ло пожди́те,/ и реку́ вся со тща́нием:/ ка́ко во еди́н день бысть смерть/ те́лом Иа́ков, я́ко розга́, ре́жемь.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>О́бразу злато́му, на по́ле Деи́ре</emphasis>
                    <emphasis>служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.</emphasis>
                </p>
                <p>Кре́постию у́мною, терпе́нием же душе́вным,/ раздробля́ему, му́чениче, твоему́ те́лу,/ непрело́жен и непрекло́нен был еси́,/ ве́рою укрепля́емь Боже́ственною и зовы́й, Иа́кове:/ благослове́н еси́, Го́споди Бо́же оте́ц на́ших.</p>
                <p>Испра́вив твоя́ помышле́ния к смотре́нию вы́шняго зва́ния/ и му́ками облива́емь, не потопи́лся еси́,/ но, терпя́ удо́бно я́звы беззако́нных и разсека́емь, пел еси́:/ благослове́н еси́, Го́споди Бо́же оте́ц на́ших.</p>
                <p>Блаже́н еси́, и добро́ тебе́ есть ны́не, блаже́ннейше,/ победи́вшу ти неукроти́мое лука́ваго свире́пство/ и мучи́телеву я́рость, усе́рдно зову́щу ти:/ благослове́н еси́, Го́споди Бо́же оте́ц на́ших.</p>
                <p>
                    <style>Богоро́дичен:</style> Незаходи́маго Све́та и свещи́ Боже́ственнаго сия́ния/ яви́лася еси́ све́щник златосия́ющ/ и мир весь озаря́ющ заре́ю честна́го де́вства и пою́щия спаса́еши:/ Благослове́нная, Я́же Бо́га пло́тию ро́ждшая.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>В пещь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте дела́ я́ко Го́спода/ и превозноси́те во вся ве́ки.</emphasis>
                    <emphasis/>
                </p>
                <p>Си́лою Бо́жиею укрепи́вся,/ лука́вых собо́рища и ополче́ния разори́л еси́, блаже́нне,/ и, держа́вно отгна́в, побе́ды вене́ц прия́л еси́, зовы́й:/ благослови́те, вся дела́ Госпо́дня, Го́спода,/ по́йте и превозноси́те Его́ во ве́ки.</p>
                <p>Отъя́тия уде́с, я́ко приложе́ния благи́х, му́чениче, зрел еси́,/ не ны́нешния ви́дя боле́зни,/ но бу́дуще́е смотря́я му́чеников кра́сное венча́ние,/ от пра́веднаго Судии́ угото́ванное.</p>
                <p>Терпе́ние преесте́ственное стяжа́в тве́рдо,/ я́коже столп, пребы́л еси́, блаже́нне,/ вра́жия стремле́ния безстра́шно и стре́лы прие́мля, зовы́й:/ благослови́те Христа́ во ве́ки.</p>
                <p>Устремле́нием мно́гим тебе́ приложи́вся началозло́бный враг и душетле́нный/ и мучи́тели подви́гнув низложи́ти души́ твоея́ крепость, и не возмо́же, сла́вне,/ во всеору́жие бо Христо́во оде́ял еси́ себе́.</p>
                <p>
                    <style>Богоро́дичен:</style> Безсме́ртия проза́рный ве́мы Тя исто́чник, Богоро́дице,/ я́ко ро́ждшую Сло́во безсме́ртнаго Отца́,/ вся сме́рти изба́вльшаго превознося́щия Его́ во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
                    <emphasis/>
                </p>
                <p>С му́ченики я́ко му́ченик сликовству́я, треблаже́нне,/ и Престо́лу предстоя́ Христо́ву,/ соверша́ющия па́мять твою́ и тво́й светоно́сный с весе́лием <style>Днесь</style> чту́щия пра́здник/ лю́тых бед твои́ми моли́твами изба́ви.</p>
                <p>Иде́же му́чеников собо́ри,/ иде́же всех святы́х свято́е упоко́ися мно́жество,/ иде́же пра́ведных ду́си, иде́же Це́рковь перворожде́нных,/ ны́не на Небесе́х всели́лся еси́ вои́стинну я́ко му́ченик, о Иа́кове!</p>
                <p>Свещено́сец предста́л еси́ Спа́су всех,/ за Него́же те́ла твоего́ уде́с отсече́ние претерпе́л еси́/ и огня́, и ран искуше́ния неради́л еси́ кре́пко./ Те́мже тя вси́ ве́рою и любо́вию ублажа́ем, Иа́кове.</p>
                <p>Испещре́нною багряни́цею, кровьми́ твои́ми очервлене́вшеюся, ны́не оде́ян,/ со Христо́м ца́рствуеши, Иа́кове,/ страстьми́ бо безстра́стия обре́л еси́ исто́чник,/ его́же наслажда́тися ве́чно, всеблаже́нне, сподо́бился еси́.</p>
                <p>
                    <style>Богоро́дичен:</style> Я́ко Бо́га заче́ншую/ и Бо́жию Ма́терь бы́вшую и́стинно чи́стую, Тя, Богоро́дицу, сла́вим,/ веще́й естеству́, зва́ние прили́чествующе я́сно,/ и подо́бно Боже́ственный Тебе́ глас принося́ще.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Я́ко лозу́, обре́заему мно́гими му́ками, просла́ви Госпо́дь,/ я́ко виногра́д честны́й, вино́ источа́ющ/ от исто́чник крове́й твои́х, Иа́кове страстоте́рпче и покрови́телю,/ любо́вию всесвяще́нную твою́ па́мять досто́йно творя́щих.</p>
                <p>
                    <style>Богоро́дичен:</style> Несть отню́д во мне спасе́ния, Де́во,/ я́ко зле впадо́х во глубину́ грехо́вную/ и ожида́ю преще́ния,/ и стра́шнаго муче́ния, и ко́злищ ча́сти,/ уще́дри мя пре́жде Суда́, яко су́щи те́плое заступле́ние, Богоро́дице.</p>
                <p>
                    <style>На стихо́вые Окто́иха. Сла́ва, свята́го, </style>
                </p>
                <p>
                    <style>глас 2. Студи́тово:</style>
                </p>
                <p>Терпя́ в страда́ниих, му́чениче Иа́кове,/ те́ло твое́ преда́л еси́ за Христа́ Бо́га/ и, раздробля́емь ру́це, и сте́гна,/ и мы́шцы, и лы́ста, и пе́рсты,/ и коне́чное главу́ твою́,/ возлете́л еси́ на Небеса́,/ сца́рствуя Царю́ всех./ Те́мже страда́льцем держа́внейше/ не оскудева́й моля́ся/ спасти́ся душа́м на́шим от вся́каго вре́да чужда́го.</p>
                <p>
                    <style>И ны́не, Богоро́дичен или́ Крестобогоро́дичен.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Егда́ нескве́рная А́гница ви́де Своего́ А́гнца,/ на заколе́ние я́ко Челове́ка во́лею влеко́ма,/ пла́чущи, глаго́лаше:/ безча́дствовати Мя ны́не тщи́шися, Христе́, ро́ждшую Тя./ Что сие́ сотвори́л еси́, Изба́вителю вся́ческих?/ Оба́че воспева́ю и сла́влю Твою́,/ ю́же па́че ума́ и сло́ва,/ кра́йнюю бла́гость, Человеколю́бче.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Проки́мен, глас 4: </style>Святы́м, и́же суть на земли́ Его́,/ удиви́ Го́сподь вся хоте́ния Своя́ в них. 
                    <style>Апо́стол ко Ефесе́ем, зача́ло 233. </style>
                    Аллилу́ия: Мно́ги ско́рби пра́ведным: 
                    <style>Ева́нгелие от Иоа́нна, зача́ло 50. Прича́стен: </style>
                    В па́мять ве́чную:</p>
            </section>
            <section>
                <title>
                    <p>В то́йже день 
                        <style>Святи́теля Иа́кова, епи́скопа Росто́вскаго, чудотво́рца</style></p>
                </title>
                <p>
                    <strong>
                        <style>Ве́чер</style>
                    </strong>
                </p>
                <p>Блаже́н муж: 
                    <style>На</style>
                    Го́споди, воззва́х: 
                    <style>стихи́ры, глас 6.</style></p>
                <p>
                    <style>Подо́бен:</style> Все отло́жше:</p>
                <p>Весь освяще́н и Богоно́сец показа́лся еси́,/ пома́зание Бо́жие свято́е,/ Святы́м Ду́хом обложе́н,/ и све́тло входя́ вы́ну во свята́я святы́х,/ Богонача́льными светлостьми́ озаря́емь,/ и благода́ти причаща́яся спаси́тельным та́йнам,/ я́ко и́стинный иера́рх пресла́вен/ со дерзнове́нием моли́ся о душа́х на́ших.</p>
                <p>Просвети́ся житие́ твое́ доброде́тельными светлостьми́,/ и ве́рныя просвети́л еси́,/ и льсти тьму разгна́л еси́,/ и́стинное бо яви́лся еси́ и светоза́рное со́лнце,/ иера́рше преблаже́нне Иа́кове,/ и ны́не всели́лся еси́, иде́же сия́ет Свет невече́рний,/ сын дне благода́тию Ду́ха Свята́го быв./ Те́мже, твою́ Боже́ственную па́мять и светоно́сную/ че́стно соверша́юще, приснопа́мятне,/ любо́вию почита́ем.</p>
                <p>Ум твой манове́нием,/ е́же к Бо́гу, му́дре, ве́рою удобря́емь,/ све́тел яви́лся еси́, всесла́вне,/ в ме́ртвеннем те́ле и тле́ннем, прему́дре,/ нетле́нию поучи́вся,/ притяжа́л еси́ Безпло́тных све́тлости,/ и страсте́й вне быв,/ безстра́стием украша́яся,/ Иа́кове о́тче, иера́рше прему́дре,/ светле́йшее свети́ло/ и моли́твенниче о чту́щих ве́рою па́мять твою́.</p>
                <p>И́ны стихи́ры, глас 8.</p>
                <p>
                    <style>Подо́бен:</style> О пресла́внаго чудесе́!</p>
                <p>Преподо́бне о́тче Иа́кове,/ ты еще́ во утро́бе сый ма́терни,/ архиере́йства прозва́ние и́мя прии́м нарече́нное,/ измла́да Христа́ возлюби́л еси́,/ вручи́вся же па́стве слове́сных ове́ц,/ до́бре пасл еси́ Це́рковь Христо́ву./ Тем пра́зднуем твое́ успе́ние,/ ра́достию се́рдца Христа́ велича́ем,/ прославля́ющаго Своего́ уго́дника.</p>
                <p>Преподо́бне о́тче Иа́кове,/ испроси́ я́же к Бо́гу моли́твами твои́ми Це́ркви утвержде́ние,/ иера́рха покры́й моли́твою твое́ю,/ благочести́вым же и христолюби́вым побе́ды да́руй на враги́ и одоле́ние,/ гра́ду же твоему́ кре́пкое и недви́жимое утвержде́ние,/ и ве́рным лю́дем грехо́в оставле́ние испроси́,/ и о всех нас, притека́ющих к моще́м твои́м/ и све́тло творя́щих пра́зднество успе́ния твоего́,/ свя́те, помоли́ся.</p>
                <p>Преподо́бне о́тче и Богоно́се святи́телю Иа́кове,/ ты вои́стинну яви́лся еси́, просвеща́я всех омраче́нная сердца́,/ наставля́я на путь и́стинный./ Ты был еси́ убо́гим и сирота́м и вдова́м засту́пник,/ вельмо́жам тве́рдое наказа́ние и утвержде́ние,/ всем, ве́рою притека́ющим под кров пречи́стыя Бо́жия Ма́тере,/ испроси́, свя́те, грехо́в оставле́ние,/ моля́ся за ны ко Влады́це.</p>
                <p>
                    <style>Сла́ва, глас 8.</style>
                </p>
                <p>Апо́столов ревни́теля Иа́кова,/ преблаже́ннаго отца́ и учи́теля,/ соше́дшеся <style>Днесь</style> восхва́лим,/ и́мже Христа́ Бо́га позна́хом,/ и от тьмы к све́ту прибли́жившеся, о́чи и сердца́ да просвети́м,/ и в па́мять его́ ликовству́юще,/ ку́пно возвесели́мся,/ обре́тше вождя́, пра́во веду́ща в Ца́рствие Бо́жие.</p>
                <p>
                    <style>И ны́не, Богоро́дичен: </style>Кто Тебе́ не ублажи́т:</p>
                <p>
                    <style>Вход. Проки́мен дне́ и чте́ния три святительская </style>
                    <emphasis>
                        <style>(</style></emphasis><emphasis><style>зри Мине́ю ноября́ 23-й день</style></emphasis><emphasis><style>).</style>
                    </emphasis>
                </p>
                <p>
                    <style>На литии́ стихи́ры, глас 8:</style>
                </p>
                <p>Преподо́бне о́тче Иа́кове,/ ты возше́д на ле́ствицу Боже́ственнаго ра́зума/ и к Бо́гу приближа́яся,/ усыне́ния дар от Него́ прии́м,/ исцеля́я неду́ги неисце́льныя/ и отгоня́я ду́хи нечи́стыя./ Тем твое́ успе́ние пра́зднуем ра́достию се́рдца,/ Христа́ прославля́юще,/ велича́юща Своего́ уго́дника.</p>
                <p>
                    <style>Глас 4:</style>
                </p>
                <p>Воззре́в неукло́нно на высоту́ ра́зума/ и усмотри́л еси́ безве́стно прему́дрости глубину́,/ уче́нии мир обогати́л еси́, о́тче,/ о нас при́сно моли́ Христа́, святи́телю Иа́кове.</p>
                <p>Челове́че Бо́жий, ве́рный уго́дниче,/ строи́телю Того́ та́ин и муж жела́ний духо́вных,/ сто́лпе одушевле́нный, духо́вный о́браз,/ я́ко Боже́ственное сокро́вище Це́ркви обре́тше тя,/ моли́твенника о ду́шах на́ших.</p>
                <p>
                    <style>Глас 8:</style>
                </p>
                <p>Святи́телю Иа́кове,/ высото́ю доброде́телей Бо́жие просвеще́ние,/ духо́вный орга́не<a type="note" xlink:href="#note231">231</a>, правосла́вных сла́во,/ злове́рия обличи́телю,/ де́вственному ли́ку вели́кое, и спасе́нное,/ и ди́вное мудрова́ние показа́лся еси́.</p>
                <p>
                    <style>Сла́ва, глас 6:</style>
                </p>
                <p>Правосла́вныя ве́ры/ душе́вныя ра́ди му́дрости учи́тель яви́лся еси́, Иа́кове блаже́нне,/ Христа́ обре́т наста́вника,/ сове́ты злосла́вныя ерети́ческия разгна́л еси́./ Тем мо́лим тя, свя́те:/ моли́ся Христу́ Бо́гу о нас всегда́,/ е́же о тебе́ изве́ствованную Правосла́вную ве́ру/ неподви́жну сохрани́ти нам/ и ве́лию ми́лость испроси́, о́тче Иа́кове.</p>
                <p>
                    <style>И ны́не, Богоро́дичен.</style>
                </p>
                <p>
                    <style>На стихо́вне стихи́ры, глас 4.</style>
                </p>
                <p>
                    <style>Подо́бен:</style> Я́ко до́бля:</p>
                <p>3аря́ми духо́вными просвеще́нное/ светоза́рное со́лнце был еси́,/ я́коже лучи́ уче́ния во вся концы́ простира́я/ и ве́рных озаря́я исполне́ние, блаже́нне,/ и отгоня́я тьму́, Богоно́се, ересе́й/ си́лою от Де́вы Возсия́вшаго.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Благосказа́нием слове́с твои́х, свяще́нный Иа́кове,/ Це́рковь вся украша́ется,/ ра́дующися уче́ньми кра́сными в доброде́телех,/ и почита́ет свяще́нное твое́ преставле́ние, пресла́вне,/ свяще́нных похвало́, отце́в верхо́вниче,/ Пресвяты́я Тро́ицы побо́рниче.</p>
                <p>
                    <style>Стих:</style> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
                <p>Огненными твои́ми уче́нии/ ересе́й вся́кая хвра́стная<a type="note" xlink:href="#note232">232</a>
                    попаля́ется лесть, прему́дре,/ разу́мными глубина́ми погружа́ется/ во́инство не повину́ющихся злочести́вых,/ свяще́нне о́тче Иа́кове, уче́нии твои́ми,/ и украша́ется ве́рных всегда́ Це́рковь,/ велегла́сно чту́щих тя.</p>
                <p>
                    <style>Сла́ва, глас 8:</style>
                </p>
                <p>И́же по о́бразу соблю́д невреди́мо, преподо́бне о́тче,/ о Христо́ве о́бразе проти́ву стал еси́ му́жески,/ не убоя́вся вра́жеского преще́ния,/ но духо́вным мече́м того́ уби́л еси́./ Те́мже, дерзнове́ние стяжа́в к Бо́гу,/ спаси́ ста́до твое́ от ересе́й всех,/ Иа́кове многострада́льне.</p>
                <p>
                    <style>И ны́не, Богоро́дичен.</style>
                </p>
                <p>
                    <style>Тропа́рь, глас 4:</style>
                </p>
                <p>Избра́н от ю́ности Бо́гови быв,/ святи́телю Иа́кове,/ сего́ ра́ди архиере́йства са́ном почте́н,/ упа́сл еси́ лю́ди, я́же тебе́ Бо́гом вруче́нныя./ Те́мже и по преставле́нии/ чуде́с дарова́ния от Бо́га прия́л еси́/ исцеля́ти разли́чныя неду́ги./ Моли́ о нас, соверша́ющих честну́ю па́мять твою́,/ да тебе́ непреста́нно велича́ем.</p>
                <p>
                    <style>Сла́ва, и ны́не, Богоро́дичен.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь то́йже.</style></p>
                <p>
                    <style>По 1-м стихосло́вии седа́лен, глас 1.</style>
                </p>
                <p>
                    <style>Подо́бен:</style> Гроб Твой:</p>
                <p>Служи́тель быв Христа́, вся́ческих Влады́ки,/ научи́л еси́ лю́ди и просвети́л еси́ Боже́ственным уче́нием,/ к разуме́нию сих наставля́я, святи́телю./ Те́мже тя пропове́дника и́стинна вси имену́ем,/ всечестна́го святи́теля и уго́дника Христо́ва.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Безневе́стная чи́стая Богоро́дице Де́во,/ еди́на предста́тельница ве́рных и покро́в,/ бед, и скорбе́й, и лю́тых обстоя́ний вся изба́ви,/ и́же на Тя упова́ние иму́щия, Отрокови́це,/ и ду́ши на́ша спаси́ Боже́ственными мольба́ми Твои́ми.</p>
                <p>
                    <style>По 2-м стихосло́вии седа́лен, глас 4.</style>
                </p>
                <p>От ю́ности взем кре́ст твой,/ благоче́стно после́довал еси́ и увяди́в плотско́е мудрова́ние воздержа́нием./ Тем, на архиере́йстем седа́лищи сед,/ возвели́чил еси́ Влады́ку и Того́ пречи́стую Ма́терь,/ зна́меньми разли́чными твою́ украси́вшия ра́ку, Иа́кове Богоблаже́нне.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Де́во Всенепоро́чная, Пресу́щнаго Бо́га ро́ждшая,/ со иера́рхом Иа́ковом Того́ непреста́нно моли́/ оставле́ние согреше́ний и исправле́ние жития́ да́ти нам пре́жде конца́,/ ве́рою и любо́вию чту́щим Тя по до́лгу, еди́на Всепе́тая.</p>
                <p>
                    <style>По полиеле́и седа́лен, глас 8.</style>
                </p>
                <p><style>Подо́бен:</style> Прему́дрости:</p>
                <p>Над страстьми́ ца́рствовал еси́ плотски́ми,/ иера́рх яви́вся Богоподо́бен,/ град твой Росто́в упа́сл еси́,/ уче́нием же просвети́л еси́ и наказа́л еси́ сла́вити Еди́наго Бо́га в Трех Ипоста́сех./ Те́мже источа́еши исцеле́ния и по кончи́не/ ве́рою притека́ющим ко пречи́стей Бо́жии Ма́тери и к моще́м твои́м, Иа́кове,/ моли́ Христа́ Бо́га грехо́в оставле́ние пода́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Небе́сную дверь и киво́т,/ пресвяту́ю го́ру, све́тлый о́блак воспои́м,/ неопали́мую купину́,/ слове́сный рай,/ Е́вы воззва́ние, вселе́нныя всея́ вели́кое сокро́вище,/ я́ко спасе́ние в Ней соде́лася ми́ру и оставле́ние дре́вних согреше́ний./ Сего́ ра́ди вопие́м Ей:/ моли́ся Сы́ну Твоему́ прегреше́ний оставле́ние дарова́ти/ благоме́стно покланя́ющимся всесвято́му Рождеству́ Твоему́.</p>
                <p>
                    <style>Степе́нна, 1-й антифо́н 4-го гла́са. Проки́мен: </style>Уста́ моя́ возглаго́лют прему́дрость, и поуче́ние се́рдца моего́ ра́зум. 
                    <style>Стих:</style> 
                    Уста́ пра́веднаго поуча́тся прему́дрости, и язы́к его́ возглаго́лет суд. 
                    <style>Проки́мен: </style>
                    Вся́кое дыха́ние да хва́лит Го́спода. 
                    <style>Стих:</style> 
                    Хвали́те Бо́га во святы́х Его́: 
                    <style>Ева́нгелие от Иоа́нна, зача́ло 35.</style></p>
                <p>
                    <style>По 50-м псалме́ стихи́ра, глас 6.</style>
                </p>
                <p>
                    <style>Самогла́сна:</style>
                </p>
                <p>Насле́дниче Христо́в, слуго́ Госпо́день Иа́кове,/ по и́мени твоему́ та́ко и житие́ твое́,/ просия́в бо седи́нами ра́зум,/ свиде́тельствоваше све́тлость лица́ твоего́ душе́вное незло́бие,/ изве́ствоваше кро́тость сло́во молчали́вое,/ жизнь твоя́ сла́вная и успе́ние со святы́ми,/ моли́ о душа́х на́ших.</p>
                <p>
                    <style>Кано́н Богоро́дицы на 6 и свята́го на 8. Глас 6.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Я́ко по су́ху пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу, побе́дную песнь/ пои́м, вопия́ше.</emphasis>
                    <emphasis/>
                </p>
                <p>Боже́ственными заря́ми и свяще́нными светосия́нии/ при́сно мою́ ду́шу озари́,/ твой, иера́рше, пра́здник, о́тче, сла́вяща.</p>
                <p>Всесве́тлую тя звезду́ мы́сленное показа́ Со́лнце,/ све́тлость твои́х доброде́телей просвети́ зе́млю,/ святи́телю Христо́в, му́дре Иа́кове.</p>
                <p>Житие́ при́сно очище́но и чи́сто/ и скве́рне несме́шено яви́в, Христо́в свяще́н сосу́д, прему́дре,/ показа́лся еси́ на земли́, Иа́кове блаже́нне.</p>
                <p>
                    <style>Богоро́дичен:</style> Со Отце́м Сый Единоро́дный,/ земны́я обожи́в, Чи́стая,/ за мно́гия щедро́ты я́ко Бог преблаги́й.</p>
                <p>
                    <style>Катава́сия:</style>
                    <emphasis>Христо́с ражда́ется:</emphasis>
                </p>
                <p>
                    <emphasis/>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́выи́ нас на ка́мени/ испове́дания Твоего́.</emphasis>
                    <emphasis/>
                </p>
                <p>Сын дне све́та, ты, святи́телю, труды́ твои́ми яви́лся еси́/ и я́сно во све́тлостех ны́не святы́х сия́еши благода́тию.</p>
                <p>Пропове́дая ны́не благочести́вно Тро́ицы Еди́но Божество́,/ и́дольскую лесть искорени́л еси́ от земли́,/ я́ко честны́й святи́тель и я́ко Сло́ва и́стинный служи́тель.</p>
                <p>Путь обличи́л еси́, му́дре, всем прельще́ным нечести́ваго искуше́ния/ и приве́л еси́ к Сло́ву Пастыренача́льнику,/ я́ко па́стырь слове́сный и спаси́тельный.</p>
                <p>
                    <style>Богоро́дичен: </style>Приста́нище бу́ди ми и окормле́ние,/ бе́дствующу страстьми́ неосла́бно и погиба́ющу,/ приста́нище су́щи в мо́ри жите́йстем, еди́на Чистая Присноде́во.</p>
                <p>
                    <style>Седа́лен, глас 8:</style>
                </p>
                <p>
                    <style>Подо́бен:</style> Прему́дрости:</p>
                <p>Украша́яся прему́дростию ра́зума,/ горды́ню низложи́л еси́ плотски́я тя́гости/ и был еси́ оби́тель Ду́ха Пресвята́го,/ непреме́нно простира́яся ра́зумом к Лю́бящему тя./ Тем ре́вностию Боже́ственною разгара́яся, сла́вне,/ сирота́м и убо́гим утвержде́ние яви́лся еси́, А́нгелов собесе́дник Иа́кове,/ моли́ Христа́ Бо́га грехо́в оставле́ние пода́ти/ чту́щим любо́вию святу́ю па́мять твою́.</p>
                <p>
                    <style>Сла́ва, ин седа́лен, глас 4.</style>
                </p>
                <p>
                    <style>Подо́бен:</style> Яви́лся еси́ <style>Днесь</style>:</p>
                <p>Правове́рно, преподо́бне, Це́рковь Христо́ву упа́сл еси́,/ ерети́ческия отгна́л еси́ пле́велы<a type="note" xlink:href="#note233">233</a>/ и в Вы́шних се́лех водворя́ешися, преблаже́нне.</p>
                <p>
                    <style>И ны́не, Богоро́дичен:</style> Я́ко Всенепоро́чная: 
                    <emphasis>
                        <style>(</style></emphasis>
                    <emphasis>
                        <style>зри Мине́ю ноября́ 16-й день</style>
                    </emphasis>
                    <emphasis>
                        <style>)</style>
                    </emphasis>.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Христо́с моя́ си́ла,/ Бог и Госпо́дь,/ честна́я Це́рковь/ Боголе́пно пое́т взыва́ющи,/ от смы́сла чи́ста/ о Го́споде пра́зднующи.</emphasis>
                    <emphasis/>
                </p>
                <p>Предве́дый Бог, блаже́нне, твоея́ души́ красоту́ и ра́зума чистоту́,/ священнопропове́дника му́дра и учи́теля показа́ тя.</p>
                <p>Ду́хом просвеще́н сый,/ су́щия во тьме пре́лести просвеща́еши/ и Креще́нием сы́ны дне соверша́еши, святи́телю преслову́щий.</p>
                <p>От тьмы звере́й изба́вил еси́ ста́до твое́, растерза́ти и́щущих/ и отступи́ти ве́ры непоро́чныя,/ святи́телем добро́то и па́стырем старе́йшинство.</p>
                <p>
                    <style>Богоро́дичен:</style> Разу́мно в купине́ Тя огнепа́льней Моисе́й ви́дев,/ я́вственно образу́ющей Бо́га,/ хотя́ща из Тебе́ роди́тися неизрече́нно, Богоро́дице Присноде́во.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Бо́жиим Све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
                    <emphasis/>
                </p>
                <p>Святи́тельскую твою́ оде́жду свяще́нную носи́в свяще́нно,/ нечести́выя просвети́л еси́, честны́й святи́телю,/ Еди́нство Несозда́нно в Трех Ли́цех, Иа́кове прему́дре, пропове́дал еси́.</p>
                <p>От уст во́лка мы́сленнаго восхи́тил еси́ лю́ди уче́нием, Богогла́се,/ уста́ ерети́ческая велере́чивая твои́ми Богосло́вии загради́л еси́, о́тче.</p>
                <p>Я́ко святи́теля вели́каго и апо́столом о́бщника/ Це́рковь сла́вит тя вся ве́рных, Иа́кове сла́вне, и гра́д Росто́в,/ его́же свои́ми моли́твами сохрани́ непрекло́нный и недви́жимый,/ Иа́кове свя́те, ра́вне апо́столом.</p>
                <p>
                    <style>Богоро́дичен:</style> Зако́ны естества́ Пресу́щный Бог обновля́ет, Непоро́чная,/ из Твоея́ утро́бы ражда́ется,/ еди́н усво́ив вся́ческая во́лею.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Жите́йское мо́ре,/ воздвиза́емое зря напа́стеи́ бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</emphasis>
                    <emphasis/>
                </p>
                <p>Возвы́шено смире́ние чистото́ю ума́/ и любо́вь нелицеме́рну, ве́ру и наде́жду име́я и́стинну, Иа́кове всесла́вный,/ Тро́ицы яви́лся еси́ жили́ще.</p>
                <p>Ны́не от созва́ния твоего́ Ду́хом, прему́дре,/ и́же по тебе́ благода́тию слове́сных ове́ц/ наста́вника приво́диши к же́ртвеннику, доброде́тели писа́нием облиста́ема.</p>
                <p>Вельми́ украси́вшася Росто́вскаго свяще́ния,/ седа́лищу тя учи́т, прехва́льне, Дух Святы́й,/ и тебе́ па́стыря руко́ю святи́тельскою, Иа́кове, соверша́ет.</p>
                <p>
                    <style>Богоро́дичен:</style> Дверь Богоблагода́тная,/ отве́рзши две́ри Небе́сныя, две́ри све́та отве́рзи ми, Влады́чице,/ и от врат сме́ртных свободи́ мя, Чи́стая.</p>
                <p>
                    <style>Конда́к, глас 8:</style>
                </p>
                <p>Я́ко архиере́ев сопресто́льник/ и святи́телем изря́дный побо́рник был еси́, святи́телю Иа́кове,/ непреста́нно сохраня́й оте́чество твое́, град же и лю́ди,/ тебе́ ве́рою почита́ющия и честны́м моще́м твои́м покланя́ющияся,/ да велегла́сно тебе́ вопие́м:/ ра́дуйся, Иа́кове Богому́дре.</p>
                <p>
                    <style>И́кос:</style>
                </p>
                <p>Из чре́ва ма́терня освяще́ннаго святи́теля Госпо́дня/ хва́лит ны́не вся страна́ Росси́йская,/ преподо́бнаго Иа́кова, Росто́ву гра́ду утвержде́ние,/ благода́тныя да́ры прие́мшаго Боже́ственныя сла́вы,/ к нему́же притека́юще, вси ве́рою те́плою/ мо́щи его́ любе́зно целу́ем./ Тем и аз, недосто́йный и гре́шный, наде́яся на моли́твы твоя́, святи́телю,/ я́же ко Влады́це и Пречи́стей Его́ Ма́тери,/ жела́ю, а́ки пси от крупи́ц, па́дающих от трапе́зы госпо́дий свои́х, насыще́ние прия́ти,/ е́же в День Су́дный соде́янных мно́ю зол, моли́твами твои́ми, свя́те,/ проще́ние улучи́ти,/ да велегла́сно тебе́ вопию́:/ ра́дуйся, Иа́кове Богому́дре.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее веле́ние Бо́жие/ мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
                    <emphasis/>
                </p>
                <p>Вразумля́л еси́ неразу́мныя, обраща́л еси́ прельще́нныя,/ совраща́ющияся же, о́тче, спасл еси́ и Бо́гу приве́л еси́ чи́сты,/ Тому́ пою́щия благоче́стно:/ благослове́н еси́, Го́споди Бо́же оте́ц на́ших.</p>
                <p>Украси́шася Боже́ственнии твои́ по́двиги,/ воплоще́ние пропове́дающе неизрече́нным милосе́рдием возсия́вшаго нам,/ Ему́же вопие́м приле́жно:/ благослове́н Бог оте́ц на́ших.</p>
                <p>Облада́в страстьми́ теле́сными,/ поще́нием, сла́вне, необлада́емь жите́йскими напа́стьми яви́лся еси́./ Ны́не пое́ши при́сно:/ благослове́н Бог оте́ц на́ших.</p>
                <p>
                    <style>Богоро́дичен:</style> Избавля́еши дре́вняго преступле́ния Рождество́м Твои́м, Пречи́стая,/ хва́лим Тя, спасе́ннии Тобо́ю, Де́во, и, пою́ще, вопие́м Ти:/ благослове́н Бог оте́ц на́ших.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́,/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
                    <emphasis/>
                </p>
                <p>Процве́л еси́, я́ко фи́никс, во дво́рех Бо́жиих/ и до́лжным сном преподо́бным усну́л еси́,/ при́сно же наслажде́ние пребоже́ственный гроб твой/ и чу́до ви́дящим, Иа́кове пропове́дниче, показу́еши.</p>
                <p>Бо́жие бо Сло́во су́щественное,/ свяще́нно тя и святи́теля возставля́ет, пома́зающа лю́ди,/ священносвяти́телю и престо́льниче Росто́вский и свети́льниче вселе́нныя.</p>
                <p>Вопло́щшагося Сло́ва Богосло́вил еси́,/ многобезслове́сия бо лю́ди изба́вив,/ Боже́ствен был еси́ учени́к возсия́вшаго, Иа́кове Богогла́се.</p>
                <p>
                    <style>Богоро́дичен:</style> Священнонаучи́вся Твои́м та́йнам,/ проро́чески Боже́ственный лик, Богоро́дице, издале́ча уви́дев/ и я́ко положи́в Богопропове́дно Боже́ственнаго пропове́дания Рождества́ Твоего́.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти,/ Тобо́ю бо, Всечи́стая, яви́ся челове́ком Сло́во воплоще́нно,/ Его́же велича́юще,/ с Небе́сными во́и/ Тя ублажа́ем.</emphasis>
                    <emphasis/>
                </p>
                <p>Я́ко свет, я́ко све́щник, я́ко вели́кое со́лнце,/ я́ко мо́лния Христо́ве Це́ркви возсия́л еси́,/ и ве́рных ра́зумы просвети́л еси́,/ и в невече́рняя места́ всели́лся еси́,/ поя́ трисвяты́ми гла́сы Тро́ицу Несозда́нную.</p>
                <p>Пло́тию ми́ра кроме́ быв, святи́телю, в прекра́сных чи́не обита́я,/ ро́да на́шего обогаща́еши творе́нием све́тлым./ Те́мже па́мять твою́ ве́рою соверша́ем на земли́, Иа́кове прему́дре.</p>
                <p>Земля́ те́ло твое́ блаже́нное скрыва́ет, я́ко исцеле́ния точа́щи ве́рным,/ Не́бо же дух со избра́нными от ве́ка но́сит,/ Боже́ственными сия́нии озаре́н еси́ вои́стинну, я́ко всесла́вный.</p>
                <p>
                    <style>Богоро́дичен:</style> Глас Арха́нгела Гаврии́ла прие́мши, Вели́каго Сове́та, Чи́стая,/ Христа́ Емману́ила родила́ еси́, со А́нгелы земны́я вся сочета́вшаго,/ еди́на вино́вна на́шего, Де́во, блаже́нства.</p>
                <p>Свети́лен.</p>
                <p>
                    <style>Подо́бен:</style> Ученико́м:</p>
                <p>Чу́днаго и сла́внаго святи́теля Иа́кова вели́каго,/ прииди́те, пе́сньми Боже́ственными и свяще́нными похва́лим,/ я́ко Росто́ву председа́льника и А́нгельским чино́м сослуже́бника бы́вша.</p>
                <p>
                    <style>Сла́ва, други́й свети́лен.</style>
                </p>
                <p>
                    <style>Подо́бен:</style> Посети́л ны есть:</p>
                <p>Сла́вно кра́сится <style>Днесь</style> светоза́рное торжество́,/ и́же во све́те сла́вы Бо́жия предстоя́, святи́телю,/ помяни́ нас, хва́лящих твою́ па́мять.</p>
                <p>
                    <style>И ны́не, Богоро́дичен:</style> 
                </p>
                <p>С Бо́гом упова́ние на Тя возложи́хом, Пречи́стая,/ И́же из Тебе́ проше́дшему сраспина́емся Христу́,/ Твои́ми же к Нему́ моли́твами невреди́ми да́же до конца́ сохрани́.</p>
                <p>
                    <style>На хвали́тех стихи́ры, глас 1.</style>
                </p>
                <p>
                    <style>Подо́бен:</style> Небе́сных чино́в:</p>
                <p>На Небеси́ сый почива́яй веселя́ся,/ моли́ за ны Пресвяту́ю Тро́ицу/ ми́лость пода́ти нам, святи́телю,/ и житие́ безгре́шно,/ я́ко в Ту́ю ве́рующих при́сно ско́рби отгоня́ет/ и неду́ги исцеля́ет.</p>
                <p>Милосе́рдия твоего́ исто́чник нам да́руй и благода́ть,/ вско́ре ра́дости испо́лни,/ пода́й же цельбы́ в ско́рбех и печа́лех,/ моля́ Христа́, всесла́вне,/ спасти́ вся, пою́щия тя.</p>
                <p>На весе́лие вшед нетле́емое,/ весе́лие да́ти моли́, е́же спасти́ рабы́ твоя́,/ мо́жеши бо, Иа́кове, в моли́твах беды́ вся разгони́ти,/ моля́ Христа́ исцели́ти боля́щия/ и спасти́ ду́ши на́ша.</p>
                <p>От зако́ннаго ко́рене израсте́ ветвь всыне́ния,/ вода́ми напое́н я́сно, Иа́кове,/ и́бо Це́ркви Христо́ве, я́ко фи́никс высокове́рхий,/ процве́л еси́ нам, просвеща́я ве́рныя./ Тем ны́не со святи́тели предстоя́ Престо́лу Христо́ву,/ моли́ся о душа́х на́ших.</p>
                <p>
                    <style>Сла́ва, глас 6:</style>
                </p>
                <p>Доброде́телей твои́х, о́тче преподо́бне, плод/ просвети́л есть ве́рных сердца́,/ кто бо, слы́ша безчи́сленное твое́ смире́ние,/ и терпе́нию не удиви́тся,/ е́же к ни́щим ти́хости, скорбя́щим утеше́ние/ вся Боголе́пно научи́л еси́,/ преподо́бне святи́телю Иа́кове./ И ны́не неувяда́емым венце́м увя́злся еси́,/ моли́ о душа́х на́ших.</p>
                <p>
                    <style>И ны́не, Богоро́дичен:</style> Влады́чице, приими́:</p>
                <p>
                    <style>Славосло́вие вели́кое, и отпу́ст. И час 1-й.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на, пе́сни 3-я и 6-я. Слу́жба вся святи́тельская.</style>
                </p>
                <p>
                    <strong>
                        <style>Святитель Иаков, епископ Ростовский </style>
                    </strong>родился в простой крестьянской семье в деревне Яковлево Ростовской области. Сердцеведец Господь избирает Своих служителей не по знатности рода, а за простоту сердца. Возлюбив Господа, в молодые годы он принял монашеский постриг в небольшой Конырьской обители, расположенной в 48 верстах от Ростова, где впоследствии был избран игуменом. В 1386 году митрополит Пимен возвел его в сан епископа Ростовского. Однако недолго святитель Иаков возглавлял Ростовскую кафедру. Около 1389 года Ростовская княгиня Феодора, осужденная за преступление на смерть, обратилась за помощью к святителю, умоляя спасти ее от казни. Святитель Иаков, следуя примеру Спасителя, велел бросить в нее первый камень тому, кто считал себя безгрешным. Князь, бояре и горожане, недовольные таким судом, отменившим их приговор, изгнали архипастыря из города.</p>
                <p>Смиренный святитель покинул Ростовский кремль и направился к озеру Неро, на берегу которого снял с себя мантию, положил на воду и благополучно переплыл на ней на противоположный берег. Там в двух верстах от Ростова он построил небольшую келлию для уединенных подвигов. Вскоре к нему за духовным советом стали приходить городские жители. Некоторые из них оставались со святителем. Для них угодник Божий построил келлии и деревянную церковь в честь Зачатия святой Анны (празднование 9 декабря), так было положено основание Иаковлевскому монастырю. Ростовцы, осознавшие свое заблуждение, раскаялись перед святителем и просили его возвратиться на архипастырскую кафедру, но праведник не пожелал оставить своей уединенной обители.</p>
                <p>27 ноября 1392 года он мирно отошел к Богу и был погребен у северной стены основанного им Зачатьевского храма. Празднование памяти святителя Иакова, епископа Ростовского, установлено определением Собора Русской Церкви в 1549 году.</p>
            </section>
            <section>
                <title>
                    <p>В то́йже день 
                        <style>Обре́тение честны́х моще́й благове́рнаго вели́каго кня́зя Все́волода, нарече́ннаго во свято́м Креще́нии Гаврии́ла, Пско́вскаго чудотво́рца</style></p>
                </title>
                <p>
                    <strong>
                        <style>Ве́чер</style>
                    </strong>
                </p>
                <p>Блаже́н муж: 
                    <style>1-й антифо́н. На </style>
                    Го́споди, воззва́х: 
                    <style>стихи́ры, глас 1.</style></p>
                <p>
                    <style>Подо́бен:</style> О, ди́вное чу́до:</p>
                <p>О, ди́вное чу́до!/ Исто́чник чудесе́м, от мног лет сокрове́н,/ <style>Днесь</style> пресла́вно всем явля́ется/ и свои́м явле́нием пресла́вно всех освяща́ет./ К нему́ же, ве́рнии, возопие́м, ра́дующеся:/ о блаже́нне Гаврии́ле,/ Христо́ви моли́ся дарова́ти моли́твами твои́ми/ всем пою́щим тя ве́лию ми́лость.</p>
                <p>О, пресла́вное чу́до!/ И́же иногда́ на земли́ сокрове́н,/ <style>Днесь</style> пресла́вно, я́ко со́лнце, облиста́/ и просвети́ нас, пра́зднующих че́стно/ моще́й его́ обре́тение,/ к нему́ же, вопию́ще, глаго́лем:/ о блаже́нне Гаврии́ле,/ Христо́ви моли́ся дарова́ти мир вселе́нней/ и душа́м на́шим ве́лию ми́лость.</p>
                <p>Твое́ пра́зднуют обре́тение свяще́нных мно́жества/ и христолюби́вых люде́й со́нмы./ В пресла́внем ти обре́тении крася́щеся,/ пра́зднственная пе́ния тебе́ воспева́юще, глаго́лем:/ о преблаже́нне Гаврии́ле,/ моли́ся мир вселе́нней дарова́ти/ и душа́м на́шим ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Егда́ обре́тение твои́х честны́х, блаже́нне, моще́й бысть,/ тогда́ благочести́вых мно́жества стека́ются,/ ви́дети жела́юще твоя́ мо́щи,/ благове́рный кня́же Гаврии́ле,/ и, узре́вше, ра́дости испо́лнившеся,/ со слеза́ми си́це глаго́лаху:/ сла́ва Тебе́, Влады́ко Христе́ Бо́же,/ я́ко сподо́бил еси́ нас ви́дети/ неисчерпа́емых даро́в сокро́вище,/ от мно́гих лет сокрове́но,/ ны́не нам, недосто́йным, явле́но./ Но, о блаже́нне и благочести́ве Гаврии́ле,/ в твое́ обре́тение мир испроси́,/ правосла́вным христиа́ном на супоста́ты побе́ды/ и душа́м на́шим ве́лию ми́лость.</p>
                <p>
                    <style>И ныне, Богоро́дичен:</style>Кто Тебе́ не ублажи́т:</p>
                <p>
                    <style>Вход. Проки́мен дне. Чте́ния три святи́тельская 
                        <emphasis>(</emphasis></style><emphasis><style>зри Мине́ю ноября́ 23-й день</style></emphasis><emphasis><style>).</style>
                    </emphasis>
                </p>
                <p>
                    <style>На стихо́вне стихи́ры, глас 6:</style>
                </p>
                <p>Прииди́те, сы́нове ру́сстии,/ возвесели́мся празднолюбе́зно/ и, духо́вный лик соста́вльше,/ душе́вныя свещи́ просвети́м,/ та́ко почти́м вели́каго кня́зя Все́волода,/ я́ко апо́стола, пе́сньми,/ той бо мо́лится Христу́ Бо́гу/ спасти́ся душа́м на́шим.</p>
                <p>
                    <style>Стих:</style> Возвесели́тся пра́ведник о Го́споде/ и упова́ет на Него́.</p>
                <p>Я́ко свещу́ незаходи́мую,/ я́ко свети́льника всеми́рнаго, вели́каго кня́зя Все́волода/ почти́м всечестну́ю его́ па́мять/ и пресла́вное житие́ его́,/ той бо мо́лится Го́сподеви/ спасти́ся душа́м на́шим.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Я́ко со́лнце незаходи́мое,/ на земли́ луча́ распросте́р/ и озари́л еси́ ве́рных сердца́,/ соверша́ющих све́тлую па́мять твою́,/ всеблаже́нне кня́же Все́володе,/ и мо́лишися Христу́ Бо́гу/ спасти́ся душа́м на́шим.</p>
                <p>
                    <style>Сла́ва, глас 2:</style>
                </p>
                <p>Всем благове́рным ру́сским князе́м похвала́ ты еси́,/ блаже́нне кня́же Гаврии́ле,/ от ю́ности бо дом Ду́ху Свято́му был еси́./ Его́ же моли́ спребыва́ти в лю́бящих тя/ и ве́рою пра́зднующих честно́е твое́ обре́тение,/ да вси тебе́ любо́вию зове́м:/ моли́ изба́витися нам от бед на́ших и скорбе́й.</p>
                <p>
                    <style>И ны́не, Богоро́дичен:</style> О, чудесе́ но́ваго:</p>
                <p>
                    <style>Тропа́рь, глас 4:</style>
                </p>
                <p>Наста́ <style>Днесь</style> всечестны́й но́вый пра́здник,/ обре́тение честны́х моще́й/ блаже́ннаго кня́зя Гаврии́ла,/ веселя́щи изря́дно всех благочести́вых мно́жества,/ те́мже, вси ве́рнии,/ соше́дшеся во святы́й храм Живонача́льныя Тро́ицы, возопие́м:/ блаже́нне кня́же Гаврии́ле,/ име́я дерзнове́ние ко Христу́ Бо́гу,/ моли́ спасти́ся пра́зднующим любо́вию па́мять твою́.</p>
                <p>
                    <style>Сла́ва и ны́не, Богоро́дичен:</style> Е́же от ве́ка утае́нное:</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На</style> Бог Госпо́дь: 
                    <style>тропа́рь то́йже и Богоро́дичен.</style></p>
                <p>
                    <style>По 1-м стихосло́вии седа́лен, глас 4: </style>
                </p>
                <p>Благоволи́в благи́ми дея́нии,/ искуси́ся, я́ко зла́то в пещи́, напа́стьми,/ Все́володе сла́вне,/ те́мже и по сме́рти источа́еши бога́тно чудеса́, я́ко во́ды,/ и неду́ги исцеля́еши./ О нас при́сно моли́ся,/ я́ко да согреше́нием проще́ние прии́мем.</p>
                <p>
                    <style>Сла́ва и ны́не, Богоро́дичен:</style>
                </p>
                <p>Стена́ непобеди́мая нам, христиа́ном, еси́, Богоро́дице Де́во,/ к Тебе́ бо прибега́юще, невреди́ми пребыва́ем/ и, па́ки согреша́юще, и́мамы Тя Моли́твеницу./ Тем, благодаря́ще, вопие́м Ти:/ ра́дуйся, Обра́дованная,/ Госпо́дь с Тобо́ю.</p>
                <p>
                    <style>По 2-м стихосло́вии седа́лен, глас 3.</style>
                </p>
                <p><style>Подо́бен:</style> Красоте́ де́вства:</p>
                <p>Благода́рно зове́м вси Христо́ву уго́днику,/ ми́лостивому, незло́бивому и кро́ткому,/ приле́жно моля́щеся:/ любо́вию разруши́ брань страсте́й на́ших/ и отжени́ бесо́вская мечта́ния, блаже́нне,/ и моли́ Христа́ Бо́га/ дарова́ти нам ве́лию ми́лость.</p>
                <p>
                    <style>Сла́ва и ны́не, Богоро́дичен:</style>
                </p>
                <p>Красоте́ де́вства Твоего и пресве́тлой чистоте́ Твое́й/ Гаврии́л удиви́вся, вопия́ше Ти, Богоро́дице:/ ку́ю Ти похвалу́ принесу́ досто́йную?/ Что же возъимену́ю Тя?/ Недоумева́ю и ужаса́юся./ Те́мже я́ко повеле́н бых, вопию́ Ти:/ Ра́дуйся, Благода́тная.</p>
                <p>
                    <style>Велича́ние:</style>
                </p>
                <p>Велича́ем тя,/ благове́рный кня́же Гаврии́ле,/ и чтим святую́ па́мять твою́,/ ты бо мо́лиши за нас/ Христа Бо́га на́шего.</p>
                <p>
                    <style>И́но велича́ние:</style>
                </p>
                <p>Ублажа́ем тя,/ благове́рный кня́же Гаврии́ле,/ и чтим обре́тение честны́х моще́й твои́х,/ и ны́не мо́лиши за нас/ Христа́, Бо́га на́шего.</p>
                <p>
                    <style>Псало́м избра́нный: </style>Блаже́н муж, боя́йся Го́спода:</p>
                <p>
                    <style>По полиеле́е седа́лен, глас 8.</style>
                </p>
                <p>
                    <style>Подо́бен:</style> Повеле́нное:</p>
                <p>Сконча́в до́брый по́двиг/ и ве́ру соблю́д в се́рдцы свое́м,/ и вене́ц нетле́нный от Бо́га прия́л еси́, блаже́нный кня́же Все́володе,/ и сла́вы Его́ сподо́бился еси́,/ и Престо́лу Его́ предста́л еси́./ Ему́же моли́ся спасти́ град Псков от наше́ствия пога́ных/ и твое́ честно́е обре́тение почита́ющим грехо́в оставле́ние дарова́ти/ и чту́щим любо́вию святу́ю па́мять твою́.</p>
                <p>
                    <style>Сла́ва и ны́не, Богоро́дичен:</style>
                </p>
                <p>Повеле́нное та́йно прие́м в ра́зуме,/ в кро́ве Ио́сифове тща́нием предста́ Безпло́тный, глаго́ля Неискусобра́чней:/ Приклони́вый схожде́нием небеса́, вмеща́ется неизме́нно весь в Тя./ Его́ же и ви́дя в ложесна́х<a type="note" xlink:href="#note234">234</a>
                    Твои́х, прие́мша ра́бий зрак,/ ужаса́юся зва́ти Тебе́:/ ра́дуйся, Неве́сто Неневе́стная.</p>
                <p>
                    <style>Степе́нна, антифо́н 1, глас 4. Проки́мен: </style>Пра́ведник, я́ко фи́никс, процвете́т: 
                    <style>Стих:</style> 
                    Насажде́ни в дому́ Госпо́дни,/ во дво́рех Бо́га на́шего процвету́т: 
                    <style>Ева́нгелие от Луки́ зача́ло 35. Стихи́ра по 50-м псалме́, глас 6: </style>
                    Егда́ обре́тение твои́х честны́х, блаже́нне, моще́й бысть: 
                    <style>пи́сана на </style>
                    Го́споди, воззвах: 
                    <style>
                        сла́ва 
                        <emphasis>(</emphasis></style>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>Кано́н Богоро́дице, с ирмосо́м на 6 и свято́му кано́н на 8, глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Во́ду проше́д, я́ко су́шу,/ и еги́петскаго зла́ избежа́в,/ изра́ильтянин вопия́ше:/ Изба́вителю и Бо́гу на́шему пои́м.</emphasis>
                </p>
                <p>Мрак грехо́вный отжени́, Светода́вче Христе́,/ и свы́ше просвети́ окая́нную мою́ ду́шу/ пе́ти Твоего́ уго́дника обре́тение, блаже́ннаго кня́зя Гаврии́ла.</p>
                <p>Храм Святы́я Тро́ицы па́че со́лнечных луч просвети́ся,/ явле́ны име́я в себе́ твоя́ мо́щи, блаже́нне,/ созыва́ет правосла́вных мно́жества пра́здновати но́вый пра́здник све́тел твоего́ обре́тения.</p>
                <p>Вели́ких князе́й ру́сских ко́рене/ Бо́гом изра́стшую ветвь, блаже́ннаго Гаврии́ла,/ благочести́вых мно́жества, соше́дшеся, похва́лим/ и па́мять его́ све́тло пра́зднуем,/ да моли́твами его́ прии́мем грехо́в проще́ние.</p>
                <p>
                    <style>Богоро́дичен:</style> Засту́пница скорбя́щим/ и спасе́ние ненаде́ющимся Ты еси́, Богоро́дице всепе́тая,/ моли́ся приле́жно Сы́ну Своему́ от бед изба́витися нам.</p>
                <p>
                    <style>Катава́сия Рождеству́ Христо́ву</style>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style>
                    <emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
                </p>
                <p>Лице́м к лицу́ зерца́лом разреше́нным зри́ши Святу́ю Тро́ицу,/ Ей же предстоя́ со святы́ми,/ и о нас ны́не моли́ся, Гаврии́ле блаже́нне,/ и́же ве́рою тя сла́вящих.</p>
                <p>Испо́лнен ра́дости день обре́тением телесе́ твоего́, блаже́нне,/ всех к торжеству́ воздвиза́еши Христо́ви с весе́лием вопи́ти:/ несть свят, па́че Тебе́, Человеколю́бче.</p>
                <p>Па́ки нас честны́м ти явле́нием,/ благове́рный кня́же Гаврии́ле, весели́ши/ и па́ки ко своему́ телеси́ прикоснове́нием всех освяща́еши/ и учи́ши Христо́ви вопи́ти:/ несть свят, па́че Тебе́, Человеколю́бче.</p>
                <p>
                    <style>Богоро́дичен:</style> Живота́ нетле́ннаго Бо́жия ски́ния бысть,/ еди́на от ве́ка я́вльшися Де́ва и Ма́ти Чистая,/ в се́ни мя су́ща сме́ртней к животу́ наста́ви моли́твами Твои́ми.</p>
                <p>
                    <style>Седа́лен, глас 4:</style>
                </p>
                <p>Моли́твам и ми́лостыням при́сно прилежа́, блаже́нне Гаврии́ле,/ ми́лостив к тре́бующим был еси́ и незави́стный пода́тель,/ тем же тя почита́ющих от сопроти́вных зол изба́ви,/ да вси твое́ обре́тение любо́вию почита́ем.</p>
                <p>
                    <style>Сла́ва и ны́не, Богоро́дичен:</style>
                </p>
                <p>Свет ро́ждшая пречи́стый,/ И́же от Отца́ пре́жде век воссия́вый,/ просвети́, Отрокови́це, ду́шу мою́ и ум,/ дале́че от <style>Мене</style>́ отгоня́щи тьму страсте́й,/ да Тя ублажа́ю, Присноблаже́нную,/ всех ве́рных упова́ние.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                    <emphasis/>
                </p>
                <p>Благода́рная пе́ния принося́щая ти лю́ди не пре́зри, блаже́нне Гаврии́ле,/ но приими́ сия́ и доноша́й твоему́ Творцу́ и Бо́гу на́шему,/ да вси твое́ обре́тение любо́вию почита́ем.</p>
                <p>Дарова́ся нам дар от Бо́га — твоя́ мо́щи, блаже́нне./ От них же незави́стныя да́ры исцеле́ния почерпа́юще,/ Христа́ во хвале́нии воспева́ем,/ И́же тебе́ нам дарова́вшаго.</p>
                <p>Ру́це твои́ к Бо́гу воздежи́, кня́же Гаврии́ле,/ и помоли́ся о гра́де твое́м Пско́ве, изба́витися от вся́каго зла,/ я́ко да вси твое́ обре́тение че́стно почита́ем.</p>
                <p>
                    <style>Богоро́дичен:</style> С Бо́гом Тя Засту́пницу стяжа́хом,/ Ты бо Ма́ти Бо́жия бысть,/ Творца́ и Соде́теля на́шего во утро́бе прии́мши, Всенепоро́чная,/ всех от сме́рти и тли спасла́ еси́.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам, Человеколю́бче.</emphasis>
                    <emphasis/>
                </p>
                <p>Рыда́ют попремно́гу го́рцыи бе́сове,/ моли́твами твои́ми от челове́к отгоня́еми/ и стра́сти неисце́льныя ви́дяще уврачу́еми./ Мы же, лю́дие твои
                    <emphasis>́</emphasis>
                    , ви́дяще мо́щи твоя́, ра́дующеся, пра́зднуем.</p>
                <p>Боже́ственную благода́ть в честне́м ти обре́тении/ попремно́гу зря́ще лю́дие твои́,/ но я́ко чадолюби́вый оте́ц, моли́твами твои́ми ми́рно житие́ дарова́ти мо́лимся./ Укрепи́ благове́рныя лю́ди на супоста́ты,/ да тобо́ю от злых избавля́еми,/ почита́ем честно́е твое́ обре́тение.</p>
                <p>Смире́ния нрав высо́к и по Бо́зе житие́ стяжа́в, блаже́нне Гаврии́ле,/ те́мже Всеви́дящее о́ко, ви́дев до́брое твое́ произволе́ние, сла́вна тя явля́ет всем,/ Христо́с и Спас душа́м на́шим.</p>
                <p>
                    <style>Богоро́дичен:</style> Еди́ну Тебе́, Всенепоро́чную, от родо́в избра́в Чи́стую,/ всели́ся в Тя Госпо́дь и челове́ки обожи́./ Те́мже, я́ко ма́терне дерзнове́ние к Нему́ иму́щи,/ моли́ о и́же Тя Богоро́дицу имену́ющих.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Моли́тву пролию́ ко Го́споду/ и Тому́ возвещу́ печа́ли моя́,/ я́ко зол душа́ моя́ испо́лнися,/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
                    <emphasis/>
                </p>
                <p>А́ще и преста́вися от земны́х, блаже́нне,/ но в Вы́шних жив, со А́нгелы Бо́гу предстои́ши,/ помина́й нас, и́же честно́е твое́ обре́тение пра́зднующих.</p>
                <p>Блаже́ни роди́телие, и́же тебе́ роди́вшии,/ блаже́но же и ме́сто, тебе́ воспита́вшее./ Свята́ же и пресвята́ це́рковь и град Псков,/ и́же тебе́, таково́е сокро́вище, стяжа́вши.</p>
                <p>На смире́ние на́ше свы́ше при́зри/ и ми́лостивно назира́й,/ и́же ве́рно тебе́ при́сно сла́вящих,/ моли́ся от вся́кия ско́рби изба́витися,/ я́ко тебе́ те́пла предста́теля к Бо́гу, Гаврии́ле, стяжа́хом.</p>
                <p>
                    <style>Богоро́дичен:</style> Пое́м, Ма́ти Де́во, па́че естества́ Рождество́/ и Твою́ нетле́нную чистоту́,/ и́же в Тебе́ ди́вно сочта́ся де́вство и рождество́ нетле́нне, Богоневе́сто.</p>
                <p>Конда́к, глас 8.</p>
                <p>
                    <style>Подо́бен:</style> Взбра́нной:</p>
                <p>Возвесели́ся, Христо́ва це́рковь,/ иму́щи в себе́ исто́чника чудесе́м оби́льна./ <style>Днесь</style>, любо́вию соше́дшеся в тя, лю́дие твои́,/ во обре́тение честны́х моще́й блаже́ннаго кня́зя Гаврии́ла,/ воспое́м песнь еди́ному Бо́гу в Тро́ице, ра́дующеся,/ сподо́бльшаго нас ви́дети пречестно́е сокро́вище, мо́щи его́,/ от мног лет сокрове́нны, напосле́док же нам явле́ны./ Я́ко да моли́твами его́ к Бо́гу от всех находя́щих зол изба́вимся/ и ра́достною душе́ю и весе́лием се́рдца/ благода́рная воспое́м, глаго́люще:/ ра́дуйся, утвержде́ние гра́ду на́шему.</p>
                <p>
                    <style>И́кос:</style>
                </p>
                <p>От ю́ности свое́ житие́ Спа́су испра́вль,/ внима́тельным о́ком всегда́ к Вы́шнему зря,/ отню́дуже вели́кия доброде́тели му́дрость стяжа́в,/ и вруче́ние держа́вы княже́ния от Бо́га при́ят,/ и до́бре жив в житии́ сем,/ мно́ги святы́я це́ркви созда́в/ и честны́ми би́серы украси́в, иере́я учреди́в,/ и ни́щия а́лчущия напита́в,/ печа́льныя и вдови́цы и сироты́ уте́шив./ Те́мже тече́ние благоче́стно соверши́в,/ к Бо́гу пресла́вно ду́хом преше́л еси́/ и нам в па́мять честны́я мо́щи твоя́ оста́вил еси́./ Их же ны́не честно́е обре́тение ра́достно пра́зднующе, мо́лим тя/ побе́ду на враги́ ве́рным дарова́ти,/ я́ко да и мы, в тишине́ благоуго́дно житие́ пожи́вше,/ ра́достною душе́ю тебе́ благода́рственно воспое́м:/ ра́дуйся, Все́володе, прозва́нный блаже́нный, именова́нный Гаврии́ле,/ ты бо еси́ утвержде́ние гра́ду на́шему.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>От Иуде́и доше́дше, о́троцы/ в Вавило́не иногда́/ ве́рою Тро́ическою пла́мень пе́щный попра́ша, пою́ще:/ отце́в Бо́же, благослове́н еси́.</emphasis>
                    <emphasis/>
                </p>
                <p>И́же обре́тение твое́ чту́щих, блаже́нне,/ свяще́нный собо́р и христолюби́вых наро́д мно́жества/ мо́лят изба́вити нас, Христо́ви вопию́щих:/ благослове́н Бог оте́ц на́ших.</p>
                <p>Свы́ше от Бо́га дар тезоимени́т гра́ду и всей земли́ дан бысть, блаже́нне Гаврии́ле,/ удивля́я всех чудесы́, Христо́ви вопию́щих:/ благослове́н Бог оте́ц на́ших.</p>
                <p>Во всем жити́и свое́м, блаже́нне, о́браз быв всем благове́рным кня́зем,/ ка́ко незло́биво и прекро́ткое е́же к челове́ком/ и ка́ко к ни́щим ми́лостивное,/ свети́льник многосве́тлый был еси́, Христо́ви поя́:/ благослове́н Бог оте́ц на́ших.</p>
                <p>
                    <style>Богоро́дичен:</style> Зачала́ еси́, Пречи́стая, над все́ми Бо́га,/ благоволи́вшаго спасти́ род челове́ческий от сме́рти и тли./ Его́ же, пою́ще, зове́м:/ благослове́н Бог оте́ц на́ших.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Царя́ Небе́снаго,/ Его́ же пою́т во́и А́нгельстии,/ хвали́те и превозноси́те во вся ве́ки.</emphasis>
                    <emphasis/>
                </p>
                <p>Влады́ку всех за ны моли́, блаже́нне Гаврии́ле,/ Ему́же в житии́ свое́м благоугоди́л еси́,/ ве́мы бо, я́ко и́маши к Нему́ дерзнове́ние,/ тебе́ бо и́мамы к Нему́ хода́тая и неусыпа́юща моли́твенника, прехва́льне.</p>
                <p>Пресла́вным явле́нием твои́х моще́й, блаже́нне,/ вско́ре сумне́ние о тебе́ от душ на́ших и от серде́ц отжени́/ и несумне́нну ве́ру да́руй Го́споду вопи́ти:/ благослови́те, вся дела́ Госпо́дня, Го́спода,/ по́йте и превозноси́те Его́ во ве́ки.</p>
                <p>По Боже́ственнем ти преставле́нии/ взя́ти восхоте́ша лю́дие Вели́каго Нова́гра́да святы́я мо́щи твоя́ к себе́,/ а́бие ра́ка твоя́ ста неподви́жима,/ благоволи́л бо еси́ пребыва́ти, иде́же преста́вися./ Тогда́ же и весь Боголюби́вый наро́д вопия́ху Творцу́:/ де́ти, благослови́те, свяще́нницы, по́йте и превозноси́те Его́ во ве́ки.</p>
                <p>
                    <style>Богоро́дичен:</style> Сло́вом проро́ческим после́дующе, Де́во,/ Богоро́дицу Тя имену́ем,/ роди́ бо Отроча́, всех дре́внейше, Емману́ил нарица́емо./ Ему́ же ны́не зове́м:/ Го́спода по́йте и превозноси́те Его́ во ве́ки.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Вои́стинну Богоро́дицу/ Тя испове́дуем/ спасе́нии Тобо́ю, Де́во Чи́стая,/ с Беспло́тными ли́ки Тя велича́юще.</emphasis>
                    <emphasis/>
                </p>
                <p>Све́тлый и честны́й пра́здник преставле́ния твоего́, блаже́нне кня́же Гаврии́ле,/ светле́йши же и честне́йши ны́не обре́тение твое́,/ е́же сла́вяще, тебе́ велича́ем.</p>
                <p>Исто́чник благоче́стия яви́лся еси́ и о́браз кро́тости,/ исцеле́нием незави́стный пода́тель,/ те́мже соше́дшеся благоче́стно,/ твоего́ обре́тения пра́здник любо́вию почита́ем.</p>
                <p>Певце́м, и́же тебе́, блаже́нне Гаврии́ле, во хвале́нии пою́щим,/ свы́ше ниспосли́ по́мощь и грехо́м оставле́ние испроси́ от Влады́ки Христа́,/ да тебе́ всегда́ в пе́снех велича́ем.</p>
                <p>
                    <style>Богоро́дичен:</style> Ми́ро та́йно имену́ем Тя, Пречи́стая,/ я́ко ро́ждши Бо́га пло́тию,/ благоуха́ния источа́юща дарова́ния.</p>
                <p>
                    <style>Свети́лен:</style>
                </p>
                <p>Ско́ро предвари́, благове́рный кня́же Гаврии́ле,/ ве́рным помо́щниче и Христо́в уго́дниче,/ и покори́ враги́ на́ша, иноплеме́нныя язы́ки,/ да навы́кнут сла́вити Святу́ю Тро́ицу./ Нас же, чту́щих твою́ па́мять, спаса́й от вся́каго гне́ва.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>С Бо́гом упова́ние на Тя, Богоро́дице, возло́жше,/ И́же из тебе́ проше́дшему сраспина́еми Христу́,/ к Нему́ же, Пречи́стая, моли́ся невреди́мы нас до конца́ сохрани́ти.</p>
                <p>
                    <style>На хвали́тех стихи́ры, пи́саны на вече́рни, на </style>Го́споди, воззва́х: 
                    <emphasis>
                        <style>(</style></emphasis><emphasis><style>зри день сей вы́ше</style></emphasis><emphasis><style>).</style>
                    </emphasis>
                </p>
                <p>
                    <style>Сла́ва свято́му, глас 6:</style>
                </p>
                <p><style>Днесь</style> празднолю́бных собо́ри,/ ра́достным лице́м и чи́стым се́рдцем/ духо́вный лик соста́вльше,/ не в кимва́лех иуде́йски,/ но в сокруше́нии душ и серде́ц на́ших,/ похваля́юще Христа́, и́стиннаго Бо́га на́шего,/ прославля́юща свята́го Своего́, до́бляго кня́зя Гаврии́ла,/ его́ же ны́не целе́бную ра́ку обстоя́ще,/ любе́зно облобыза́юще, глаго́лем:/ о блаже́нне кня́же Гаврии́ле,/ име́я дерзнове́ние ко Христу́ Бо́гу,/ мир ми́рови испроси́/ и душа́м на́шим ве́лию ми́лость.</p>
                <p>
                    <style>И ны́не, Богоро́дичен:</style> Богоро́дице, Ты еси́ лоза́ и́стинная:</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны: пе́сни 3-я и 6-я. Проки́мен: </style>Возвесели́тся пра́ведник о Го́споде: 
                    <style>Апо́стол, зача́ло 325. </style>
                    Аллилу́ия. Пра́ведник, я́ко фи́никс, процвете́т: 
                    <style>Стих:</style> 
                    Услы́ши, Бо́же, моли́тву мою́. 
                    <style>Ева́нгелие от Луки́, зача́ло 67. Прича́стен: </style>
                    В па́мять ве́чную:</p>
                <p>
                    <strong>
                        <style>Святой благоверный князь Всеволод, во святом Крещении Гавриил, Псковский чудотворец </style>
                    </strong>мирно почил о Господе 11 февраля 1138 года, напутствованный Святыми Тайнами.</p>
                <p>Славной и Богоугодной была его жизнь, но не все смогли оценить любящее сердце святого при земной жизни.</p>
                <p>Внук Владимира Мономаха, он всей душой любил свой народ, что особенно проявилось во время его правления Новгородом. В Юрьевской обители заботами святого Всеволода был воздвигнут новый храм во имя великомученика Георгия Победоносца. Страдания родного народа были и его страданиями. Во время страшного голода в Новгородской земле святой князь все свои средства отдал на пропитание голодавших, а когда денег не осталось, то подкреплял людей словом.</p>
                <p>Несмотря на то, что святой Всеволод исполнял свое служение с христианской самоотверженностью, ему пришлось пережить горечь несправедливых обвинений и «изгнания от своих».</p>
                <p>Только год княжил он во Пскове, но своими Богоугодными делами оставил о себе непреходящую память в «Доме Живоначальной Троицы». Господь уготовал ему блаженную кончину среди всеобщей любви псковичей.</p>
                <p>Новгородцы снарядили посольство в Псков, чтобы перевезти святые останки в Новгород. Псковичи не противились им, но Господу не угодно было отдать святыню тем, кто не сумел ценить любовь святого при жизни: новгородцы никак не могли сдвинуть с места раку с телом почившего.</p>
                <p>Согласно завещанию, святой князь Всеволод был погребен в храме великомученика Димитрия Солунского. Прошло немного времени, и от его мощей стали являться знамения и исцеления приходившим с верою.</p>
                <p>Через 55 лет святой Всеволод явился одному благочестивому псковичу и благословил перенести свои мощи в каменный собор Святой Живоначальной Троицы, воздвигнутый самим святым князем. Обретение и перенесение честны́х мощей было торжественно совершено 27 ноября 1192 года. (Служба на обретение святых мощей князя Всеволода была напечатана в Трефологионе 1637 года.) К середине XVI века у гроба святого князя было записано более двадцати исцелений.</p>
                <p>В ночь на 30 июля 1363 года святой князь явился соборному пономарю и сказал: «Поспеши передать соборянам Пресвятой Троицы и посадникам, чтобы вынесли из соборной церкви иконы и сосуды, ибо Господу угодно явить чудо над мощами моими в следующую ночь». Наутро из церкви всё было вынесено, а в полночь обрушился церковный свод, пробивший раку с мощами святого князя и отделивший его главу (которая потом хранилась в особом ковчеге), но ни церковное имущество, ни люди не пострадали. Святые мощи были поставлены в Благовещенском приделе собора.</p>
                <p>На Соборе 1549 года было установлено общецерковное празднование святому благоверному князю Всеволоду-Гавриилу Псковскому. Святой князь всегда неотступно ходатайствовал за Псков у Престола Живоначальной Троицы, сберегая его от врагов и умиротворяя внутренние раздоры. Молитвами блаженного Николая Псковского (память 28 февраля) и святого Всеволода Господь не допустил разорения города войсками Иоанна Грозного, пришедшего во Псков после разгрома Новгорода.</p>
                <p>В 1581 году во время нашествия поляков псковичи в продолжение двух недель носили мощи святого князя Всеволода-Гавриила по городу к тем местам, где угрожала наибольшая опасность, и враг вынужден был снять осаду и отступить. Изнесение мощей святого Всеволода на место битвы было изображено на серебряной раме в 1834 году, когда святые мощи 22 апреля, в первый день Пасхи, были перенесены из Благовещенского придела в главную часть собора. Во время польского нашествия (1581 г.) было явление святого князя вместе с Пресвятой Богородицей и сонмом русских святых старцу Дорофею, что свидетельствовало о его покровительстве над городом. (Это видение изображено на Псково-Покровской иконе Божией Матери; празднование 1 октября.)</p>
                <p>Псковичи свято хранят память о святом князе Всеволоде, который и ныне является «града Псковского утверждением».</p>
            </section>
            <section>
                <title>
                    <p>В то́йже день 
                        <style>Преподо́бнаго Феодо́сия Те́рновскаго, и́же на Кефала́рстей горе́ пости́вшегося</style></p>
                </title>
                <p>
                    <strong>
                        <style>На Ма́лой Вече́рни</style>
                    </strong>
                </p>
                <p>
                    <style>На </style>Го́споди, воззва́х
                    <style>: поста́вим стихо́в 4 и пое́м стихи́ры, глас 1.</style></p>
                <p>
                    <style>Подо́бен:</style> Небе́сных чино́в</p>
                <p>Житию́ А́нгельскому поревнова́в, преблаже́нне,/ и ми́ра сего́ су́етную красоту́ ни во что́же вмени́в,/ Небе́сное бога́тство усе́рдно взыска́л еси́/ и обогати́лся еси́ Боже́ственными доброде́тельми./ Те́мже мо́лим тя:/ обнища́вших ны Боже́ственнаго ра́зума обогати́ благода́тию,/ о́тче Феодо́сие.</p>
                <p>В чистоте́ и целому́дрии пожи́ти изво́лив,/ плоть твою́ в посте́х и моли́твах истни́л еси́,/ всего́ же себе́ воздержа́нием очи́стив,/ ум и ду́шу просвети́л еси́./ Те́мже мо́лим тя:/ просвети́ очеса́ душ на́ших,/ я́ко да воспое́м по достоя́нию по́двиги и труды́ твоя́,/ о́тче Феодо́сие.</p>
                <p>Пе́рвый насе́льник пусты́ни Кефала́рския быв,/ мно́жество и́ноков в ней собра́л еси́ к славосло́вию Бо́жию,/ наставля́я их презира́ти/ су́етнаго ми́ра красоту́/ и иска́ти Небе́снаго жи́тельства./ Те́мже А́нгелом единовсе́льники сотвори́л еси́ я,/ о́тче Фео́досие.</p>
                <p>Го́рькое и му́тное ерети́ческое уче́ние/ из Це́ркве Христо́вы му́жественно отве́рг/ и Правосла́вия догма́ты ре́вностию в ней утверди́в,/ в благоче́стии соблю́л еси́ лю́ди твоя́./ Те́мже и мы, ча́да твоя́,/ благода́рственно почита́ем всечестну́ю па́мять твою́,/ о́тче Феодо́сие.</p>
                <p>
                    <style>Сла́ва, глас 2:</style>
                </p>
                <p>Отве́ргся ми́ра и су́щих в ми́ре всех,/ Ева́нгельски неукло́нно Христу́ после́довал еси́,/ с Ним непреста́нно пребыва́ти изволя́я;/ по́стническим же житие́м плоть твою́ коне́чне изнури́л еси́/ и человекоуби́йцу зми́я удави́л еси́./ Ны́не же на Небесе́х со А́нгелы водворя́яся,/ преподо́бне о́тче Феодо́сие,/ моли́ о нас, почита́ющих честну́ю па́мять твою́.</p>
                <p>
                    <style>И ны́не, Богоро́дичен:</style> Все упова́ние мое́:</p>
                <p>
                    <style>На стихо́вне стихи́ры глас 2.</style>
                </p>
                <p>
                    <style>Подо́бен:</style> До́ме Евфра́фов:</p>
                <p>Звезду́, из Те́рнова возсия́вшую/ и всех Болга́р просвети́вшую,/ пе́сньми восхва́лим,/ я́ко вся в нощи́ неве́дения наставля́ющую/ и к све́ту Богоразу́мия приводя́щую.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Дом Ду́ха Свята́го был еси́, Феодо́сие,/ внутрь себе́ име́я сло́во прему́дрости,/ и́мже ерети́ческия победи́л еси́ полки́,/ утверди́л еси́ в ве́ре/ царя́ и лю́ди.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его восхо́щет зело́.</p>
                <p>Сый в дому́ Отца́ Небе́снаго/ и наслажда́яся зре́нием Неви́димаго,/ Феодо́сие блаже́нне,/ не преста́й моля́ся/ спасти́ся душа́м на́шим.</p>
                <p>
                    <style>Сла́ва, и ны́не, Богоро́дичен, </style>
                </p>
                <p>глас и подо́бен то́йже:</p>
                <p>Ра́дуйся, Мари́е Богоро́дице,/ хра́ме неразруши́мый,/ па́че же святы́й,/ я́коже вопие́т проро́к:/ свят храм Твой, ди́вный в пра́вде.</p>
                <p>
                    <style>Тропа́рь, глас 3:</style> В блаже́ннем безмо́лвии: 
                    <emphasis>
                        <style>(</style></emphasis>
                    <emphasis>
                        <style>зри день сей ни́же</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>Сла́ва, и ны́не, Богоро́дичен:</style> Тя, хода́тайствовавшую спасе́ние ро́да на́шего:</p>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>Пое́м </style>Блаже́н муж: 1-й антифо́н. <style>На</style> Го́споди, воззва́х: 
                    <style>поста́вим стихо́в 8 и пое́м стихи́ры самогла́сны, глас 1:</style></p>
                <p>Мир возненави́дев, Христа́ возлюби́л еси́/ и Сио́на мы́сленнаго жи́тель бы́ти поревнова́л еси́,/ блаже́нне Феодо́сие,/ наказа́нием же учи́теля твоего́/ послуша́ния соверше́ннаго дости́гл еси́/ и искуше́ний мно́жество побе́дне претерпе́л еси́./ Те́мже, Боже́ственным себе́ вооружи́в,/ к боре́нию льсти́ваго, ра́дуяся, изше́л еси́/ и сего́ победи́л еси́/ си́лою из Де́вы Возсия́вшаго.</p>
                <p>От ю́ности целому́дренне/ плотска́я мудрова́ния покори́в ду́ху/ и в живоно́сную ме́ртвость оде́явся,/ свети́льник яви́лся еси́ пресве́тлый,/ блаже́нне Феодо́сие;/ благода́ти же испо́лнен Боже́ственнаго Ду́ха,/ и́стинный па́стырь показа́лся еси́,/ и слове́сною цевни́цею/ собра́нное о Христе́ ста́до до́бре упа́сл еси́,/ и на па́жить ра́йскую возве́л еси́.</p>
                <p>Зре́ти жела́я мы́сленную све́тлость/ Боже́ственнаго светоли́тия/ и жития́ вожделе́в невеще́ственнаго,/ мирска́я вся презре́л еси́,/ пусты́ню душе́вную возде́лал еси́/ и сию́ слеза́ми напои́л еси́./ Жела́ние же улучи́в Влады́це твоему́ предстоя́ния,/ ны́не со А́нгелы на Небеси́/ священноле́пно ликовству́еши и мо́лиши/ спасти́ся душа́м на́шим.</p>
                <p>
                    <style>И́ны стихи́ры, глас 4.</style>
                </p>
                <p>
                    <style>Подо́бен:</style> Свы́ше зва́нный:</p>
                <p>Усе́рдно к и́ноческому житию́ прите́к,/ наста́ви тя Бог к равноа́нгельному Григо́рию,/ я́ко да иску́с прии́м,/ дея́нию и виде́нию от него́ научи́шися/ и бу́деши избра́нный сосу́д благода́ти, о́тче Феодо́сие./ Те́мже, творя́ще честну́ю па́мять твою́, мо́лим:/ не забу́ди о нас сро́днаго промышле́ния,/ но моли́ спасти́ся душа́м на́шим.</p>
                <p>Богоме́рзское хуле́ние иуде́йское не стерпе́в,/ дерзнове́нно царя́ и цари́цу,/ вку́пе же и патриа́рха к ре́вности возста́вил еси́/ и собо́ру бы́ти тех упроси́л еси́, о́тче Феодо́сие,/ иде́же му́жественно на богохули́телей стал еси́/ и злове́рие их обличи́л еси́./ Те́мже, почита́юще честну́ю па́мять твою́, мо́лим:/ моли́ся о душа́х на́ших.</p>
                <p>Неукло́нно ца́рским путе́м ше́ствуя/ и вся ко́зни вра́жия я́сно зря,/ дея́нием те́ло очи́стил еси́/ и виде́нием ду́шу просвети́л еси́,/ безпрепя́тно во́лны ми́ра сего́ преплы́л еси́/ и к го́рнему<a type="note" xlink:href="#note235">235</a>
                    приста́нищу дости́гл еси́, о́тче Феодо́сие,/ иде́же ны́не несы́тно зри́ши Христа́./ Те́мже, почита́юще честну́ю па́мять твою́, мо́лим:/ моли́ся о душа́х на́ших.</p>
                <p>
                    <style>Сла́ва, глас 8:</style>
                </p>
                <p>Ца́рскаго лица́ и патриа́ршаго не устыде́вся,/ ниже́ хитросплете́нных слове́с ересе́й убоя́вся,/ дерзнове́нно на собо́ре пропове́дал еси́/ в Трие́х Ли́цех Еди́наго Бо́га/ и Еди́наго Христа́, Бо́га же и Челове́ка;/ иуде́йское у́бо единоли́чие, и Саве́лиево слия́ние,/ и про́чих всех злоче́стие посрами́в,/ ве́рныя просвети́л еси́/ и в благоче́стии утверди́л еси́./ Ны́не же я́ко побо́рника Це́ркве Правосла́вныя/ тя почита́юще, Феодо́сие, мо́лим:/ моли́ся о душа́х на́ших.</p>
                <p>
                    <style>И ны́не, Богоро́дичен:</style> Царь Небе́сный:</p>
                <p>
                    <style>Вход, проки́мен дне и чте́ния три преподо́бническая </style>
                    <emphasis>
                        <style>(зри Мине́ю ноября́ 23-й день</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>На литии́ стихи́ры самогла́сны. Глас 2:</style>
                </p>
                <p>Уподо́бился еси́ пчеле́ трудолю́бней,/ обходя́ оби́тели и взыску́я духо́внаго ме́да,/ до́ндеже по се́рдцу обре́л еси́ духо́вный у́лей, Григо́рия,/ и́мже и наста́влен быв на по́двиги,/ многоле́тне потруди́лся еси́ в посте́ и безмо́лвии/ и просия́л еси́ благода́тию./ Ны́не же во све́тлостех Святы́я Тро́ицы водворя́яся,/ помина́й ны, творя́щия честну́ю па́мять твою́.</p>
                <p>
                    <style>Глас 6:</style>
                </p>
                <p>Удиви́ся наста́вник твой,/ вели́кий Григо́рий,/ в тебе́ зря воздержа́ние чрезме́рное,/ и внима́ше мы́слию,/ хотя́щая ти напосле́док бы́ти, Феодо́сие;/ ви́дев бо твое́ по Бо́зе житие́,/ вра́жиими прило́ги ника́коже коле́блемое,/ свиде́тельствоваше оте́ц к бра́тии, вопия́:/ се ме́ньший в нас последи́ в пу́стыни/ вели́кий свети́льник и́мат бы́ши Бо́га на́шего.</p>
                <p>
                    <style>Глас 8:</style>
                </p>
                <p>Житие́ по Бо́зе испра́вив/ наказа́нием отца́ твоего́,/ дея́нию и виде́нию от него́ научи́лся еси́,/ Богоявле́нне Феодо́сие;/ жела́нием бо Боже́ственным му́дрость возлюби́в,/ Ду́ха благода́тию обогати́лся еси́/ и, я́ко сот ме́да, сла́дость слове́с твои́х иска́пая,/ при́сно весели́ши ра́зумы Боже́ственными Це́рковь Бо́жию./ Те́мже на Небесе́х ны́не водворя́яся,/ о нас непреста́нно моли́,/ соверша́ющих честну́ю па́мять твою́.</p>
                <p>
                    <style>Глас 4:</style>
                </p>
                <p>Бо́жиим изволе́нием/ в пусты́ни Кефала́рстей всели́лся еси́/ и исто́чник медото́чных слове́с яви́лся еси́,/ источа́яй Боже́ственныя догма́ты благоче́стия./ Те́мже по вселе́нней про́йде слух твой,/ Бо́гу прославля́ющу тя, о́тче,/ и стеко́шася к тебе́ мно́жества,/ я́коже еле́ни, жа́ждущии воды́ живо́тныя,/ и́щуще напое́ния благода́ти./ Но и ны́не не преста́й моли́ся о восхваля́ющих тя,/ проси́ нам оставле́ния грехо́в и спасе́ния душ на́ших.</p>
                <p>
                    <style>Сла́ва, глас 5:</style>
                </p>
                <p>Де́ланием доброде́телей/ Це́ркви вели́кое возсия́л еси́ со́лнце/ и сия́нием слове́с твои́х просвети́л еси́/ ве́рных люде́й собо́ры;/ столп и утвержде́ние Це́ркве Христо́вы быв,/ сию́ непоколеби́му/ от искуше́ний лука́ваго соблю́л еси́,/ вся бо ересе́й разори́л еси́ злоде́йства,/ и лю́ди твои́ научи́л еси́/ Тро́ице покланя́тися Единосу́щней,/ и просвети́л еси́ Це́рковь Бо́лгарскую/ па́че со́лнечных луч сия́ти чистото́ю,/ и́же, моли́твами твои́ми неруши́ма,/ краси́тся да́же доны́не./ Те́мже, соше́дшеся и благодаря́ще Бо́га,/ да́вшаго ти благода́ть такову́ю,/ вку́пе и тя почита́ем,/ Феодо́сие, Богому́дре о́тче.</p>
                <p>
                    <style>И ны́не, Богоро́дичен:</style> 
                </p>
                <p>Ра́дуйся, две́ре Госпо́дня непроходи́мая;/ ра́дуйся, стено́ и покро́ве притека́ющих к Тебе́;/ ра́дуйся, необурева́емое приста́нище и Неискусобра́чная,/ ро́ждшая пло́тию Творца́ Твоего́ и Бо́га,/ моля́щи не оскудева́й/ о воспева́ющих и кла́няющихся Рождеству́ Твоему́.</p>
                <p>
                    <style>На стихо́вне стихи́ры, глас 8.</style>
                </p>
                <p>
                    <style>Подо́бен:</style> О, пресла́внаго чудесе́:</p>
                <p>Преподо́бне Феодо́сие, о́тче наш,/ ты столп непоколеби́м Христо́вы Це́ркве был еси́,/ Боже́ственною бо ре́вностию разже́гся,/ ерети́ческия ба́сни дерзно́венно разори́л еси́,/ царя́ и лю́ди утвержда́я/ в догма́тех благоче́стия;/ те́мже я́ко па́стырь до́брый/ послужи́л еси́ лю́дем твои́м/ во сла́ву Христа́ Бо́га на́шего,/ Его́же моли́ спасти́/ любо́вию почита́ющих честну́ю па́мять твою́.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Преподо́бне Феодо́сие, о́тче наш,/ ты свети́льник яви́лся еси́ слове́сный/ и язы́к Богоглаго́ливый,/ Боговеща́нным бо гла́сом весьма́ подвиза́вся/ во сла́ву Бо́жию, Богому́дре,/ апо́столов был еси́ подража́тель./ Те́мже ре́вностию всех посрами́в,/ насле́дник показа́лся еси́ Ца́рствия Христа́ Бо́га на́шего,/ Его́же моли́ спасти́/ любо́вию почита́ющих честну́ю па́мять твою́.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Преподо́бне Феодо́сие, о́тче наш,/ се приидо́ша Бо́лгарская мно́жества/ <style>Днесь</style> честно́е твое́ торжество́/ благоче́стно пе́сньми восхвали́ти,/ ты бо вои́стину воздержа́нием те́ло удручи́в/ и моли́твою ду́шу просвети́в,/ чистото́ю просия́л еси́,/ я́коже заря́ Све́та Трисо́лнечнаго,/ и ны́не на Небеси́, наслажда́яся ве́чнаго блаже́нства,/ непреста́нно мо́лиши Христа́ Бо́га на́шего/ спасти́ любо́вию почита́ющих честну́ю па́мять твою́.</p>
                <p>
                    <style>Сла́ва, глас 6:</style>
                </p>
                <p>Звезда́ светоза́рная,/ во гра́де Те́рновстем возсия́л еси́/ уче́ньми слове́с твои́х,/ всеблаже́нне Феодо́сие приснопа́мятне./ Яви́л бо ся еси́ му́дрый пропове́датель/ и благоче́стия побо́рник,/ царя́ и лю́ди утвержда́я Правосла́вием./ Те́мже восхваля́ем тя, глаго́люще:/ ра́дуйся, от утро́бы ма́терни Бо́гом избра́нный/ оте́честву твоему́ в наста́вника;/ ра́дуйся, я́ко меч обоюдуо́стрый,/ посеца́яй ерети́ческая злоче́стия;/ ра́дуйся, мери́ло изве́стное,/ всех наставля́ющее ко стези́ спасе́ния./ Христа́ Бо́га на́шего моля́ не преста́й/ спасти́ род наш.</p>
                <p>
                    <style>И ны́не, Богоро́дичен, глас то́йже: </style>Творе́ц и Изба́витель мой:</p>
                <p>
                    <style>На благослове́нии хле́бов Тропа́рь преподо́бнаго два́жды и </style>Богоро́дице Де́во: 
                    <style>еди́ножды.</style></p>
                <p>
                    <style>Тропа́рь преподо́бнаго, глас 3.</style>
                </p>
                <p>
                    <style>Подо́бен:</style> Боже́ственныя ве́ры:</p>
                <p>В блаже́ннем безмо́лвии пусты́ннем/ и на собо́рех, любо́вию к Бо́гу горя́,/ посрами́л еси́ лука́вых бесо́в и ерети́к злочести́вых./ На моли́тве же стоя́, огня́ све́тлостию просия́л еси́/ и преставле́нием твои́м А́нгелов пою́щих обвесели́л еси́,/ Феодо́сие, о́тче наш,/ се́го ра́ди мо́лим тя:/ моли́ся о душа́х на́ших.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>На </style>Бог Госпо́дь: 
                    <style>тропа́рь</style>
                    <style>преподо́бнаго два́жды. Сла́ва, и ны́не, Богоро́дичен: </style>
                    Тя, хода́тайствовавшую:</p>
                <p>
                    <style>По 1-м стихосло́вии седа́лен, глас 8.</style>
                </p>
                <p>
                    <style>Подо́бен:</style> Прему́дрость и Сло́во:</p>
                <p>К прему́дрости сло́ва доброде́тель приложи́в, Феодо́сие,/ Боговеща́нным твои́м гла́сом обвесели́л еси́ лю́ди твоя́ разу́мно,/ Тро́ицы Единобо́жное пропове́дуя и злочести́выя е́реси низлага́я,/ концы́ держа́вы Бо́лгарския в ве́ре Правосла́вней утверди́л еси́./ Те́мже ны́не Христу́ предстоя́ с невеще́ственными ли́ки,/ проси́ душа́м спасти́ся/ любо́вию почита́ющих честну́ю па́мять твою́.</p>
                <p>
                    <style>Сла́ва, и ны́не, Богоро́дичен, глас и подо́бен то́йже:</style>
                </p>
                <p>Благода́рственное похвале́ние до́лжне, я́коже вдова́ о́ная две ле́пте,/ приношу́ Тебе́, Влады́чице, о всех Твои́х дарова́ниих./ Ты бо еси́ покро́в мой ку́пно и по́мощь,/ напа́стей мя и скорбе́й при́сно изъима́ющи./ Те́мже, я́ко от среды́ пещи́ горя́щия, изба́вився оскорбля́ющих,/ от се́рдца взыва́ю:/ Богоро́дице, помози́,/ моля́щи Сы́на Твоего́, Христа́ Бо́га на́шего,/ прегреше́ний оставле́ние мне дарова́ти,/ Тя бо име́ю наде́жду, раб Твой.</p>
                <p>
                    <style>По 2-м стихосло́вии седа́лен, глас 3.</style>
                </p>
                <p>
                    <style>Подо́бен:</style> Красоте́ де́вства Твоего́:</p>
                <p>Ересе́й лесть обличи́л еси́/ и Правосла́вную ве́ру уясни́л еси́,/ я́ко благоче́стия побо́рник Богоглаго́ливый/ пропове́дал еси́ Еди́наго в Тро́ице Бо́га,/ Естество́м Единосу́щнаго и Ли́цы Неслия́ннаго —/ Оте́ц, и Сло́во, и Дух Святы́й./ Те́мже тя по до́лгу воспева́юще,/ почита́ем честну́ю па́мять твою́.</p>
                <p>
                    <style>Сла́ва, и ны́не, Богоро́дичен, глас и подо́бен то́йже:</style>
                </p>
                <p>Недомы́сленно и непостижи́мо есть, Влады́чице Богора́дованная,/ соде́ланное о Тебе́ стра́шное та́инство./ Необыме́ннаго бо заче́нши, родила́ еси́,/ пло́тию обложе́нна от пречи́стых крове́й Твои́х,/ Его́же при́сно я́ко Сы́на Твоего́ моли́/ спасти́ся душа́м на́шим.</p>
                <p>
                    <style>По полиеле́и седа́лен, глас 8.</style>
                </p>
                <p>
                    <style>Подо́бен:</style> Прему́дрость и Сло́во:</p>
                <p>Нищету́ Рожде́ннаго от Де́вы восприи́м,/ вмени́л еси́ траву́ привре́менная, блаже́нне;/ разу́мнаго же дре́ва вкуси́в,/ мона́шествующих мно́жества яви́лся еси́ наста́вник,/ и́хже к ре́вности А́нгельскаго жи́тельства воздвиза́я/ и к ра́зуму ве́ры, знамено́сне<a type="note" xlink:href="#note236">236</a>
                    Феодо́сие,/ моли́ Христа́ Бо́га прегреше́ний оставле́ние дарова́ти/ пра́зднующим любо́вию честну́ю па́мять твою́.</p>
                <p>
                    <style>Сла́ва, и ны́не, Богоро́дичен, глас и подо́бен то́йже:</style>
                </p>
                <p>Я́ко Де́ву Тя и Еди́ну в жена́х,/ безсе́менно ро́ждшую Бо́га пло́тию,/ вси ублажа́ем, ро́ди челове́честии:/ Огнь бо всели́лся в Тя Божества́/ и я́ко Младе́нца мле́ком пита́ла еси́ Зижди́теля всех и Го́спода./ Те́мже досто́йно Тя прославля́юще, согла́сно Тебе́ вопие́м:/ моли́ Христа́ Бо́га прегреше́ний оставле́ние дарова́ти/ покланя́ющимся ве́рою всесвято́му Рождеству́ Твоему́.</p>
                <p>
                    <style>Степе́нна, 1-й антифо́н 4-го гла́са. Проки́мен: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что́ возда́м Го́сподеви о всех, я́же воздаде́ ми? 
                    <style>Ева́нгелие от Матфе́я, зача́ло 43.</style></p>
                <p>
                    <style>По 50-м псалме́ стихи́ра, глас 6:</style>
                </p>
                <p>Преподо́бне о́тче,/ во всю зе́млю изы́де веща́ние исправле́ний твои́х./ Тем на Небесе́х обре́л еси́ мзду́ трудо́в твои́х./ Де́монския погуби́л еси́ полки́/ и А́нгельския дости́гл еси́ чи́ны,/ и́хже житию́ непоро́чно поревнова́л еси́./ Дерзнове́ние име́я ко Христу́ Бо́гу,/ мир испроси́ душа́м на́шим.</p>
                <p>
                    <style>Кано́н преподо́бнаго, глас 8, его́же краегране́сие: </style>Богода́нному (Феодо́сию) воспева́ет Де́вий (Парфе́ний) похвалу́.</p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Посе́ченный несеко́маго пресече́,/ и ви́де со́лнце зе́млю, ю́же пре́жде не ви́де./ Лю́таго врага́ вода́ потопи́,/ и непроходи́мое про́йде Изра́иль,/ песнь же воспева́ше:/ Го́сподеви пои́м, сла́вно бо просла́вися.</emphasis>
                    <emphasis/>
                </p>
                <p>
                    <style>Припе́в:</style> Преподо́бне о́тче Феодо́сие,/ моли́ Бо́га о нас.</p>
                <p>Бо́жий А́гнче и Сло́ве,/ светозаре́нием Свята́го Твоего́ Ду́ха/ помраче́нному уму́ моему́ светоно́сную лучу́ ниспосли́/ и сло́во ми вдохни́ восхвали́ти, его́же избра́л и прия́л еси́,/ верх преподо́бных — Феодо́сия.</p>
                <p>Озари́ благода́тию Боже́ственною раба́ твоего́/ и разуме́ния ду́шу мою́ испо́лни, Феодо́сие о́тче,/ во е́же восхвали́ти житие́ твое́,/ и́мже вся удиви́л еси́, подвиза́яся и Го́сподеви поя́:/ сла́вно бо просла́вися.</p>
                <p>Гра́ду вели́ких доброде́телей твои́х,/ верху́ горы́ стоя́щему, преподо́бне, удиви́шася лю́дие,/ его́же светозаре́нием наказу́я,/ всех ко спасе́нию путеводи́л еси́, Го́сподеви поя́:/ сла́вно бо просла́вися.</p>
                <p>
                    <style>Богоро́дичен:</style> Отроча́ Мла́до роди́вши ми́ра всего́ на спасе́ние,/ Ада́ма дре́вняго старе́йшее и Роди́телю Предве́чному Сопресто́льное,/ глаго́лы Богогла́сных проро́ков о Тебе́ испо́лнила еси́, Богоро́дице,/ и нас истле́ния измени́ла еси́.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Ты еси́ утвержде́ние/ притека́ющих к Тебе́, Го́споди,/ Ты еси́ свет омраче́нных/ и пое́т Тя дух мой.</emphasis>
                    <emphasis/>
                </p>
                <p>Доброде́телей на го́ру восте́к и во мрак виде́ния вшед,/ позна́л еси́, ели́ко вмести́тельно Непостижи́маго естество́;/ просвеще́ния же испо́лнен быв,/ восприя́л еси́ бога́тно благода́ть Боже́ственную.</p>
                <p>Алка́я добро́ты Еди́наго Бо́га/ и жа́ждая сла́вы Его́, блаже́нне,/ сла́ву земна́го пребыва́ния преходя́щую оста́вил еси́/ и я́ко уго́дник Влады́ки всех Христа́ просия́л еси́.</p>
                <p>Непреста́нным жела́нием ду́ха пло́ти жела́ние увяди́л еси́/ и себе́, блаже́нне, обручи́л еси́ сожи́тельницу чистоту́,/ от нея́же ча́да тебе́ роди́шася — доброде́тели,/ ча́до тя соде́лавшия Невеще́ственнаго Све́та.</p>
                <p>
                    <style>Богоро́дичен:</style> Неизрече́нно Бо́гу из Твои́х ложе́сн проше́дшу,/ нас от тле́ния свободи́, Де́во Чи́стая,/ и зми́я мы́сленнаго умертви́, умертви́вшаго Ада́ма в рай иногда́/ и Е́ве прама́тери печа́ль соде́лавшаго.</p>
                <p>
                    <style>Седа́лен, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Пре́лесть попали́л еси́ злосла́вных/ и ве́ру до́бре уясни́л еси́ правосла́вных, му́дре Феодо́сие,/ и оте́чество твое́ просвети́л еси́,/ отону́дуже победоно́сный победи́тель показа́лся еси́,/ столп Це́ркве и па́стырь и́стинный./ Не преста́й у́бо моля́ся Христу́ спасти́ся нам.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ско́ро приими́, Влады́чице, моле́ния на́ша/ и сия́ принеси́ Сы́ну Твоему́ и Бо́гу, Госпоже́ Всенепоро́чная./ Побори́ обстоя́ния злосла́вных,/ разори́ ко́зни языковре́дных/ и низложи́ де́рзость нечести́вых,/ вооружа́ющихся на рабы́ Твоя́, Пречи́стая.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
                    <emphasis/>
                </p>
                <p>О́браз се́ни<a type="note" xlink:href="#note237">237</a>
                    зако́на, Моисе́ом да́ннаго,/ зако́н благода́ти показа́л еси́ бы́ти, му́дре Феодо́сие,/ и Ева́нгелие — та́инство и́стиннаго Богоявле́ния, Христу́ взыва́я:/ сла́ва си́ле Твое́й, Го́споди.</p>
                <p>Многотру́дныя по́двиги испо́лнив, блаже́нне,/ досто́йно сподо́бился еси́ безсме́ртия,/ иде́же, ра́дуяся, вене́ц побе́ды прия́л еси́, вопия́:/ сла́ва си́ле Твое́й, Го́споди.</p>
                <p>Удали́вся в пусты́ню, Крести́теля житию́ поревнова́л еси́/ и, чи́сте та́мо пожи́в,/ благода́ти Христо́вы причаща́лся еси́,/ непреста́нно взыва́я:/ сла́ва си́ле Твое́й, Го́споди.</p>
                <p>
                    <style>Богоро́дичен:</style> Враго́в кре́пость низложи́, Ма́ти Бо́жия,/ оскорбля́ющих воспева́ющия Тя,/ я́ко ро́ждшая Го́спода сла́вы,/ и невреди́мо ста́до Твое́ соблюда́й от злых прираже́ний<a type="note" xlink:href="#note238">238</a>
                    ,/ я́ко да по до́лгу Тя ублажа́ем.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis> У́тренююще, вопие́м Ти,/ Го́споди, спаси́ ны,/ Ты бо еси́ Бог наш,/ ра́зве Тебе́, ино́го не ве́мы.</emphasis>
                    <emphasis/>
                </p>
                <p>Отпадо́х ле́ностию, окая́нный, и к сме́рти усну́х,/ но, я́ко па́стырь до́брый, воздви́гни мя, о́тче,/ и стра́сти моя́ мучи́тельныя успи́,/ я́ко да чи́сте воспою́ твое́ светоно́сное преставле́ние.</p>
                <p>Сохраня́й оте́чества твоего́ христолюби́вых люде́й/ моли́твами твои́ми, Богоно́се о́тче,/ избавля́я враго́в наше́ствия и па́губы вся́кия,/ я́ко да вси усе́рдно засту́пника тя ко Христу́ Бо́гу на́шему почита́ем.</p>
                <p>Подража́тель яви́лся еси́ Илии́ ре́вностию,/ не зна́меньми стра́шными ужаса́я,/ но Боже́ственных слове́с уче́ньми наставля́я/ и к Правосла́вию христоимени́таго Изра́иля от пре́лести врага́ мно́гажды изводя́.</p>
                <p>
                    <style>Богоро́дичен:</style> Еди́ну Тя о́блак разу́мный имену́ем,/ из Тебе́ бо Христо́с возсия́,/ неискусому́жно вопло́щся, Всенепоро́чная,/ и простра́ннейшую Тя Небе́с показа́ за милосе́рдие неисповеди́мое.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                    <emphasis/>
                </p>
                <p>К вере́ Правосла́вней еди́но бы́ти,/ при́сным твои́м о́бщее промышле́ние творя́ се́рдцем и душе́ю, сла́вне Феодо́сие,/ ерети́ческих отрева́л еси́ заблужде́ний/ и разделе́ний бежа́ти всех учи́л еси́.</p>
                <p>А́нгелов оби́телище и рай и́стинный соде́лав пусты́ню,/ в не́йже преизя́ществовал еси́ во вся́кой доброде́тели,/ по преставле́нии же рая́ сла́дости сподо́бился еси́.</p>
                <p>Единоро́днаго Сы́на Бо́жия, сла́дость весе́лия,—/ Христа́ Бо́га на́шего,/ мироно́сиц сле́зы в ра́дость обрати́вшаго,/ непреста́нными то́ки слез твои́х иска́пал еси́.</p>
                <p>
                    <style>Богоро́дичен:</style> Тя иногда́ написа́ скрижа́ль Богообра́зне во проро́цех вели́кий Моисе́й,/ све́щник же све́та и жезл процве́тший, Всенепоро́чная,/ и ле́ствицу, е́юже вознесо́хомся от земли́ на Не́бо.</p>
                <p>
                    <style>Конда́к, глас 8.</style>
                </p>
                <p>
                    <style>Подо́бен:</style> Взбра́нной воево́де:</p>
                <p>Пропове́дник велегла́сный Боже́ственных догма́т/ на собо́рех святы́х был еси́, о́тче му́дре,/ цари́ умудря́я и в ве́ре утвержда́я;/ благода́тию же Боже́ственною осиява́ем,/ загради́л еси́ уста́ злосла́вных, Феодо́сие./ Сего́ ра́ди вопие́м ти:/ ра́дуйся, Бо́лгарская похвало́/ и Правосла́вия све́тлое ра́дование.</p>
                <p>
                    <style>И́кос:</style>
                </p>
                <p>По́стническое обуче́ние усе́рдно проше́д, преподо́бне Феодо́сие,/ и страсте́й прило́ги тече́нием слез твои́х вся притупи́в/ и благоче́стие на земли́ Бо́лгарстей но́во утверди́в,/ ле́ствица Боже́ственная, на Не́бо возводя́щая,/ всем показа́ся Богоприя́тное житие́ твое́,/ е́юже сам, возше́д в Го́рния оби́тели,/ и нам, уны́лым, путесотвори́л еси́ вход,/ моли́твами твои́ми выспрь<a type="note" xlink:href="#note239">239</a>
                    всегда́ нас вперя́я./ Сего́ ра́ди вопие́м ти:/ ра́дуйся, Бо́лгарская похвало́/ и Правосла́вия све́тлое ра́дование.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ оте́ц на́ших Бо́же, благослове́н еси́.</p>
                <p>Ди́вным воздержа́нием умертви́в плотски́я стра́сти,/ сосу́д чист и Боговсе́льный был еси́;/ те́мже соверша́ющия светоно́сную твою́ па́мять при́сно помина́й, пою́щия:/ оте́ц на́ших Бо́же, благослове́н еси́.</p>
                <p>Е́же на нас вра́жияго ополче́ния избе́г,/ легко́ преше́л еси́ к Го́рним оби́телем,/ иде́же ны́не водворя́яся и по́честь сла́вы восприе́мля,/ со все́ми святы́ми воспева́еши:/ оте́ц на́ших Бо́же, благослове́н еси́.</p>
                <p>Возлюби́л еси́ ху́дость ри́зную, преподо́бне,/ и отве́рглся еси́ мя́гких, сла́вящих те́ло,/ весть бо душа́ сообразова́ти вну́тренняя вне́шнему устрое́нию,/ смиря́ющися и зову́щи:/ оте́ц на́ших Бо́же, благослове́н еси́.</p>
                <p>
                    <style>Богоро́дичен:</style> И́мя превожделе́нное, Влады́чице,/ пресве́тлаго со́лнца о́блаче и две́ре небе́сная,/ всех христиа́н мольбу́ приими́,/ Тя ублажа́ющих и Сы́ну Твоему́ зову́щих:/ оте́ц на́ших Бо́же, благослове́н еси́.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Покрыва́яй вода́ми превы́спренняя</emphasis>
                    <emphasis>Своя́,/ полага́яй мо́рю преде́л песо́к и содержа́й вся,—/ Тя пое́т со́лнце, Тя сла́вит луна́,/ Тебе́ прино́сит песнь вся тварь/ я́ко Соде́телю всех во ве́ки.</emphasis>
                </p>
                <p>И́стинное целому́дрие стяжа́в попремно́гу/ и чистоту́ теле́сную, я́коже подоба́ет святы́м,/ смире́ние и сокруше́ние се́рдца вельми́ преумно́жил еси́/ и ско́рбных нанесе́ние, ра́дуяся, приима́л еси́, Бо́гу воспева́я:/ благослови́те, вся дела́ Госпо́дня, Го́спода.</p>
                <p>Пожи́л еси́ на земли́, я́ко беспло́тен;/ челове́к у́бо быв естество́м,/ яви́лся еси́ сограждани́н А́нгелом, о́тче му́дре,/ с ни́миже ны́не пое́ши, зовы́й:/ благослови́те, вся дела́ Госпо́дня, Го́спода.</p>
                <p>Обличи́л еси́ ху́льных евре́й/ и свире́пеющия на ста́до Бо́жие во́лки ерети́ческия,/ па́лицею же моли́тв твои́х и уче́ний дале́че от Це́ркве Бо́лгарския отгна́л еси́,/ и́же доны́не ку́пно с тобо́ю воспева́ет, зову́щи:/ благослови́те, вся дела́ Го́сподня, Го́спода.</p>
                <p>
                    <style>Богоро́дичен:</style> Храм Твой святы́й щито́м ве́ры сохрани́, Богоро́дице Де́во,/ и в нем славосло́вящия Тя ку́пно сла́вы Твоея́ сподо́би,/ нахожде́ния ва́рварскаго избавля́ющи/ и ума́ на́шего во́лны свире́пыя укроща́ющи моли́твою Твое́ю, Всепе́тая.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Благослове́н Госпо́дь, Бог Изра́илев,/ воздви́гнувый рог спасе́ния нам/ в дому́ Дави́дове, о́трока Своего́;/ в ни́хже посети́ нас Восто́к с высоты́/ и напра́вил ны есть на путь ми́ра.</emphasis>
                    <emphasis/>
                </p>
                <p>Во Еди́но Естество́ Тро́ицы ве́ровав правосла́вно,/ су́етная поуча́ющих обличи́л еси́ дерзнове́нно/ и Боже́ственными наказа́нии твои́ми ве́рных, му́дре увеща́в, укрепи́л еси́,/ А́нгелов сослужи́телю, преподо́бне о́тче,/ па́мять твою́ пра́зднующих в ми́ре соблюди́.</p>
                <p>А́ще у́бо и слеза́ми го́рькими/ ни́ву се́рдца твоего́ напои́ти до́лженствовал еси́, о́тче Богоно́се,/ но ны́не в ра́дости рукоя́тия<a type="note" xlink:href="#note240">240</a>
                    собира́еши, подвиго́в твои́х по́чести;/ те́мже тя вси ублажа́ем.</p>
                <p>Лука́вых духо́в кова́рства спасе́ся душа́ твоя́ свята́я, блаже́нне,/ и, де́монов стреля́ния избежа́вши, насле́дия Небе́снаго сподо́бися;/ помина́й у́бо пою́щия тя.</p>
                <p>
                    <style>Богоро́дичен:</style> Услы́ши моли́тву убо́гих нас, Богома́ти,/ всех тва́рей Творца́ поро́ждшая/ и всю тварь Боже́ственною сла́вою превозше́дшая,/ и изба́ви нас от вра́жиих всех нападе́ний, Тя велича́ющия.</p>
                <p>Свети́лен глас 3.</p>
                <p>
                    <style>Подо́бен:</style> Посети́л ны есть:</p>
                <p>И́ноков учи́телю и правосла́вных утвержде́ние,/ де́монов победи́телю и злочести́вых обличе́ние,/ Феодо́сие, о́тче наш,/ моли́твами твои́ми сро́дных твои́х при́сно огражда́й.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Я́ко иму́щи ве́лие милосе́рдие,/ при́зри, Всепе́тая Богоро́дице, на мое́ немощно́е смире́ние/ и страсте́й молву́ разори́, Отрокови́це,/ и огня́ гее́нскаго изба́ви мя всеси́льными Твои́ми моли́твами.</p>
                <p>
                    <style>На хвали́тех стихи́ры, глас 5.</style>
                </p>
                <p>
                    <style>Подо́бен:</style> Преподо́бне о́тче:</p>
                <p>Преподо́бне о́тче Феодо́сие,/ еще́ в ю́ности уязви́вся жа́лом любве́ Бо́жия,/ уподо́бился еси́ купцу́, и́щущему драга́го би́сера,/ и пчеле́ трудолю́бней,/ обходя́щей па́житей мно́жества/ пресла́дкаго ра́ди ме́да благоче́стия./ И Бо́гу, тя водя́щу,/ обре́л еси́ Григо́рия,/ вели́каго свети́льника и́ноческаго любому́дрия,/ и напо́лнил еси́ сосу́д души́ твоея́/ сла́дости неизглаго́ланныя/ безмо́лвия и Богозре́ния,/ Христа́ прии́м в се́рдце твое́ Единовсе́льника,/ Того́ моли́, Тому́ помоли́ся, преподо́бне,/ дарова́ти душа́м на́шим мир и ве́лию ми́лость.</p>
                <p>Преподо́бне о́тче Феодо́сие,/ повнегда́ согре́лся еси́ огне́м Ду́ха Свята́го,/ я́коже ко́кош птенцы́ своя́ под криле́,/ собра́л еси́ духо́вных чад мно́жество/ на горе́ Кефала́рстей,/ и наказа́ньми Богодухнове́нными/ очи́стил еси́ ду́ши их от неприя́зни лука́ваго,/ и А́нгелом сожи́телей соде́лал еси́ я:/ Рома́на у́бо блаже́ннаго,/ и Евфи́мия многостра́дальнаго,/ и Диони́сия Богопросвеще́ннаго,/ и про́чих всех в рай сла́дости ввел еси́ Христа́ Бо́га на́шего./ Того́ моли́, Тому́ помо́лися, преподо́бне,/ дарова́ти душа́м на́шим мир и ве́лию ми́лость.</p>
                <p>Преподо́бне о́тче Феодо́сие,/ по гора́м пусты́нным псало́мски превита́я/ и Бо́га всеусе́рдно любя́ па́че всех,/ но и херуви́мски всю́ду проника́я мно́гими очесы́,/ не небре́гл еси́ столпа́ и́стины и утвержде́ния —/ Це́ркве Бо́жия,/ е́реси бо открыва́я/ и на собо́рех дерзнове́нно облича́я,/ Правосла́вие чи́сто соблю́л еси́/ и в нем незы́блемо люде́й твои́х утверди́л еси́/ на основа́нии Еди́наго Христа́ Бо́га на́шего./ Того́ моли́, Тому́ помоли́ся, преподо́бне,/ дарова́ти душа́м на́шим мир и ве́лию ми́лость.</p>
                <p>Преподо́бне о́тче Феодо́сие,/ тече́ние соверши́вшу ти земно́е/ и ве́ру Правосла́вну соблю́дшу,/ и венце́м угото́ванным тебе́, бы́вшим в Ца́рствии Небе́снем,/ попусти́ Госпо́дь до конца́ истле́ти пло́ти твое́й неду́гом,/ во е́же ду́ху твоему́ па́че обнови́тися./ Любо́вию же дру́га подвиза́емь/ и ми́ра свята́го жела́нием,/ отше́л еси́ в чужду́ю,/ я́ко да отту́ду во оте́чество Го́рнее возлети́ши/ и, А́нгелом пою́щим,/ ду́шу твою́ преда́си в ру́це Христа́ Бо́га на́шего./ Того́ моли́, Тому́ помоли́ся, преподо́бне,/ дарова́ти душа́м на́шим мир и ве́лию ми́лость.</p>
                <p>
                    <style>Сла́ва, глас 6:</style>
                </p>
                <p>Вели́кий дре́вле Анто́ний,/ бе́гая ми́ра суеты́/ и в пусты́ню всели́вся,/ мона́шествующим бысть оте́ц/ и первоо́браз безмо́лвия,/ но изы́де па́ки в мир,/ на враги́ Це́ркве ополча́яся,/ мучи́телей е́ллинов и А́рия злочести́ваго./ Отцу́ сын после́дуя, Феодо́сий блаже́нный,/ а́ще и в пусты́ни безмо́лвствуя,/ но оба́че ре́вностию соблюде́/ Неве́сты Жениха́ Небе́снаго бе́лую чистоту́,/ Це́ркве Христа́ Бо́га на́шего/ свято́е Правосла́вие./ Те́мже и сугу́быя венцы́ при́ят/ от десни́цы Вы́шняго/ преподо́бия же и учи́тельства,/ моля́ся непреста́нно о душа́х на́ших.</p>
                <p>
                    <style>И ны́не, Богоро́дичен:</style> Богоро́дице, Ты еси́ лоза́ и́стинная:</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́на преподо́бнаго, пе́сни 3-я и 6-я. Проки́мен, глас 7: </style>Честна́ пред Го́сподем/ смерть преподо́бных Его́. 
                    <style>Стих:</style> 
                    Что возда́м Го́сподеви о всех,/ я́же воздаде́ ми? 
                    <style>Апо́стол к Гала́том, зача́ло 213. </style>
                    Аллилу́ия, 
                    <style>глас 8: </style>
                    Блаже́н муж, боя́йся Го́спода,/ в за́поведех Его́ восхо́щет зело́. 
                    <style>Стих:</style> 
                    Си́льно на земли́ бу́дет се́мя его́. 
                    <style>Ева́нгелие от Матфе́я, зача́ло 10. Прича́стен:</style>
                    В па́мять ве́чную бу́дет пра́ведник:</p>
            </section>
            <section>
                <title>
                    <p>В то́йже день 
                        <style>Преподобному́ченика Крони́да, архимандри́та Ра́донежскаго</style></p>
                </title>
                <p>
                    <style>Тропа́рь, глас 1:</style>
                </p>
                <p>Преподо́бному Се́ргию от ю́ности после́дуя,/ о́тче богому́дре Крони́де,/ ве́ру во Святу́ю Тро́ицу стяжа́л еси́/ и да́же в ста́рости масти́те до кро́ве сохрани́л еси́./ Те́мже и мы, ча́да твоя́, любо́вию вопие́м ти:/ сла́ва Да́вшему ти си́лу терпе́ния,/ сла́ва Увенча́вшему тя я́ко му́ченика,/ сла́ва Спаса́ющему тобо́ю ду́ши на́ша.</p>
                <p>
                    <style>Конда́к, глас 2:</style>
                </p>
                <p>Я́ко ве́рный учени́к преподо́бнаго Се́ргия,/ послуша́нием, смире́нием и моли́твою/ ду́шу твою́ очи́стил еси́, Крони́де приснопа́мятне,/ и Бо́жиим промышле́нием во игу́мена оби́тели Тро́ицкия/ досто́йно поста́влен был еси́./ Во дни же гоне́ния лю́таго/ за Христа́ и вве́ренную ти бра́тию/ я́ко му́ченик пострада́л еси́./ Сего́ ра́ди ны́не, предстоя́ Святе́й Тро́ице,/ моли́, е́же Ла́вре Се́ргиевой утвержде́нней бы́ти/ и спасти́ся душа́м на́шим.</p>
                <p>
                    <strong>
                        <style>Преподобномученик Кронид, архимандрит Радонежский, </style>
                    </strong>в миру — Константин Петрович Любимов, родился 13 мая 1859 года в селе Левкиеве Волоколамского уезда Московской губернии в благочестивой семье пономаря Петра Любимова и его супруги Анны. Константин Любимов некоторое время обучался в Волоколамском духовном училище, но курса не окончил и в 1878 году поступил трудником в Свято-Троицкую Сергиеву Лавру.</p>
                <p>В 1880 году Константина Петровича Любимова призвали к исполнению воинской службы, но он был чудесным образом освобожден от воинской повинности по молитвам преподобного Сергия Радонежского, который явился ему в ночном видении накануне призыва. В том же году Константин был принят в число лаврских послушников и назначен келейником наместника Свято-Троицкой Сергиевой Лавры архимандрита Леонида (Кавелина). В 1888 году в Гефсиманском скиту Лавры послушник Константин был пострижен в монашество с наречением имени Кронид. Через год монах Кронид был рукоположен в иеродиакона, а еще через три года — в иеромонаха. Отец Кронид исполнял послушание смотрителя епархиального училища иконописания, находящегося при Лавре, а затем — эконома Санкт-Петербургского Троицкого подворья.</p>
                <p>В 1915 году архимандрит Кронид был назначен наместником Свято-Троицкой Сергиевой Лавры.</p>
                <p>В 1917―1918 годах отец Кронид участвовал в работе Поместного Собора Русской Православной Церкви.</p>
                <p>В 1919 году недовольство властей вызвала проникновенная речь наместника Лавры о недопустимости вскрытия мощей преподобного Сергия. Но, несмотря на протест всего верующего народа, вскрытие мощей было произведено.</p>
                <p>После закрытия Лавры в 1919 году архимандрит Кронид жил сначала в Гефсиманском скиту, а затем в Параклитском. В 1929 году он поселился в Сергиевом Посаде у Кукуевского кладбища, где любил петь в храме на клиросе.</p>
                <p>В 1937 году архимандрита Кронида арестовали и заключили в Таганскую тюрьму. В это время старец был уже слепым. На допросе он не отрицал, что, будучи наместником Лавры, пользовался покровительством Дома Романовых и принимал в монастыре Императора Николая II, Великую Княгиню Елизавету Феодоровну, вдовствующую Императрицу-мать Марию Феодоровну и придворных сановников. Отец Кронид опроверг обвинение в государственном заговоре и на вопрос об отношении к советской власти ответил: «Я по своим убеждениям являюсь монархистом, последователем Православной Церкви и существующую советскую власть признаю как верующий: она послана народу как испытание его веры в Промысел Божий». Назвать тех, кто посещал его квартиру в Сергиевом Посаде, отец Кронид отказался, просто объяснив: «Быстро забываю имена и фамилии».</p>
                <p>27 ноября, в праздник иконы Божией Матери «Знамение», отец Кронид был расстрелян и похоронен в общей могиле в поселке Бутово под Москвой. Сейчас на этом месте построен храм в честь новомучеников и исповедников Российских.</p>
                <p>Прославлен архимандрит Кронид в 2000 году на Юбилейном Архиерейском Соборе Русской Православной Церкви. Память его празднуется 27 ноября, а также 6 июля — в Соборе Радонежских святых, и в воскресенье 25 января или ближайшее после 25 января — в Соборе новомучеников и исповедников Российских.</p>
            </section>
        </section>
        <section>
            <title>
                <p>В 28-й день</p>
            </title>
            <section>
                <title>
                    <p>
                        <style>Свята́го преподобному́ченика Стефа́на Но́ваго. И свята́го му́ченика Ирина́рха</style>
                    </p>
                </title>
                <p>
                    <style>На</style> Го́споди, воззва́х: 
                    <style>стихи́ры преподо́бнаго, на 6.</style></p>
                <p>
                    <style>Глас 6.</style>
                </p>
                <p>
                    <style>Подо́бен:</style> Все отло́жше:</p>
                <p>Весь от ю́ности возложи́лся еси́ Влады́це,/ пло́ти кроме́ быв и мирски́я любве́, свяще́ннейше,/ мона́х изя́щнейший быв, Стефа́не,/ и прия́телище Боже́ственнаго Ду́ха,/ и́бо заключи́лся еси́, блаже́нне, в хи́же тесне́йшей,/ впери́л еси́ ум к небе́сным/ зре́ти неизрече́нную добро́ту Христа́ Царя́ и Бо́га,/ Его́же кла́няяся о́бразу,/ пострада́л еси́ крепча́йше.</p>
                <p>Четы́редесять дний, я́ко Влады́ка, пости́лся еси́,/ в темни́це блюдо́мь,/ тебе́ сама́го ко страда́нию угото́вал еси́,/ свяще́нне Стефа́не,/ мона́хом утвержде́ние и му́чеником удобре́ние./ Тем тя, я́ко зве́ри неми́лостивии напа́дше,/ я́коже незло́биваго а́гнца влеку́ще,/ непра́ведно растерза́ху/ и со беззако́нными положи́вше,/ страда́вша кре́пко и со дерзнове́нием моля́щася/ о душа́х на́ших.</p>
                <p>Лю́дие пребеззако́ннии,/ пребеззако́нию повину́ющеся пребеззако́ннаго царя́, преподо́бне,/ ка́мением тебе́ я́ко первострада́льца и честна́го Стефа́на неща́дно поби́ша/ и главу́ твою́ святу́ю, о́тче, сокруши́ша,/ по у́лицам же влеку́ще суро́вейше,/ излия́ша утро́бы твоя́, всеблаже́нне,/ ниже́ по сме́рти ущедря́юще тя./ О, твоего́ му́жества! О, нра́ва! О, мно́гаго терпе́ния!/ и́мже прия́л еси́, Стефа́не, вене́ц неувяда́емый.</p>
                <p>
                    <style>Сла́ва, глас 6. Студи́тово:</style>
                </p>
                <p>От младе́нства Бо́гу возложи́лся еси́, свяще́ннейше Стефа́не,/ я́коже вели́кий проро́к Самуи́л,/ и, на го́ру возше́д, мона́шески угоди́л еси́ Ему́,/ па́ки же ко страда́нию обнажи́лся еси́ му́жески,/ и за о́браз Его́ изгна́ния и ско́рби подъя́л еси́ терпели́внейше,/ и у́зы, и темни́цы претерпе́л еси́,/ влачи́мь, и бие́мь, и ка́мением побива́емь,/ и главо́ю сокруша́емь,/ венце́в сподо́бился еси́ от Христа́ Бо́га./ Того́ моли́ любо́вию соверша́ющим твою́ присночестну́ю па́мять/ изба́витися от страсте́й, и искуше́ний, и бу́дущия ско́рби/ и спасти́ся душа́м на́шим.</p>
                <p>
                    <style>И ны́не, Богоро́дичен или Крестобогоро́дичен.</style>
                </p>
                <p>
                    <style>Подо́бен:</style> Все отло́жше:</p>
                <p>А́гнца Своего́ А́гница нескве́рная дре́вле/ и непоро́чная Влады́чица/ на Дре́ве кре́стнем я́ко узре́,/ ма́терски восклица́ше и, дивя́щися, вопия́ше:/ Ча́до сладча́йшее,/ что зре́ние сие́ но́вое и пресла́вное?/ Ка́ко сонм безблагода́тный суди́щу Пила́тову предаде́ Тя/ и осужда́ет на смерть Живота́ вся́ческих?/ Но воспева́ю Твое́ неизрече́нное, Сло́ве, снизхожде́ние.</p>
                <p>
                    <style>На стихо́вне Окто́иха.</style>
                </p>
                <p><style>Сла́ва, глас 8:</style></p>
                <p>Е́же по о́бразу соблю́д невреди́мо,/ преподо́бне о́тче,/ о Христо́ве о́бразе противоста́л еси́ му́жественнейше,/ не убоя́вся гноеимени́таго преще́ний,/ но Ду́ха мече́м того́ убил еси́./ Тем дерзнове́ние стяжа́в к Бо́гу,/ спаси́ па́ству твою́ от ересе́й всех,/ Стефа́не многострада́льне.</p>
                <p>
                    <style>И ны́не, Богоро́дичен или Крестобогоро́дичен.</style>
                </p>
                <p>
                    <style>Подо́бен:</style> О, пресла́внаго чудесе́!</p>
                <p>Что зри́мое виде́ние,/ е́же Мои́ми очесы́ ви́дится, о Влады́ко?/ Содержа́й всю тварь, на Дре́во воздви́жен быв,/ и умира́еши, всем дая́й жизнь,/ Богоро́дица, пла́чущи, глаго́лаше,/ егда́ узре́ на Кресте́ возвыша́ема,/ су́щаго из Нея́ неизрече́нно возсия́вшаго/ Бо́га и Челове́ка.</p>
                <p>
                    <style>Тропа́рь, глас 4:</style>
                </p>
                <p>По́стнически предподвиза́вся на горе́,/ у́мная враго́в ополче́ния/ всеору́жием Креста́ погуби́л еси́, всеблаже́нне,/ па́ки же ко страда́льчеству му́жески вооружи́лся еси́,/ уби́в Копрони́ма мече́м ве́ры,/ и обои́х ра́ди венча́лся еси́ от Бо́га,/ преподобному́чениче Стефа́не приснопа́мятне.</p>
                <p>
                    <style>Ин Тропа́рь, глас 3:</style>
                </p>
                <p>Я́ко предпросия́вый, Стефа́не, житие́м по́стническим,/ и в ми́ре облиста́л еси́ тече́нием страда́льчества,/ разгна́л еси́ мра́чную пре́лесть ерети́чествующих,/ показа́вый и́стинную сла́ву правосла́вных,/ сего́ ра́ди просла́вился/ я́ко Боже́ственный свиде́тель И́стины Христо́вы.</p>
                <p>
                    <style>Сла́ва, и ны́не, Богоро́дичен или Крестобогоро́дичен.</style>
                </p>
                <p>
                    <style>Слу́жба свята́го му́ченика Ирина́рха пое́тся на повече́рии.</style>
                </p>
                <p>
                    <style>Кано́н, его́же краегране́сие: </style>Ми́рную мне пода́ждь, му́чениче, благода́ть. 
                    <style>Глас 6.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Я́ко по су́ху пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу, побе́дную песнь/ пои́м, вопия́ше.</emphasis>
                    <emphasis/>
                </p>
                <p>От собла́зн жите́йских и страсте́й, стужа́ющих ми,/ умири́ мой ум, страда́льче Ирина́рше,/ твою́ похвали́ти па́мять ти́хо сподо́би.</p>
                <p>Струя́ми крове́й твои́х пла́мень гони́телей угаси́в,/ напои́л еси́ помышле́ния ве́рных/ возрасти́ти жела́ние живота́ ве́чнаго благоче́стно, му́чениче Ирина́рше.</p>
                <p>Священнопобе́дныя венцы́ я́ко страда́лец прие́м, Ирина́рше,/ преложи́лся еси́ от земли́ к ми́ру нера́тному,/ и све́ту, и животу́ и́стинному, блаже́ннейше.</p>
                <p>
                    <style>Богоро́дичен:</style> Невмести́мое Сло́во, во Твое́м чре́ве вмеще́но, ро́ждши, Боговмести́мая ски́ния,/ утесня́ющаго мя лю́тых треволне́ния злых, Чи́стая, изба́ви.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
                    <emphasis/>
                </p>
                <p>Вжиля́ешися кре́постию Боже́ственною/ и гряде́ши к подвиго́м усе́рдно, всеблаже́нне,/ терпя́ ра́ны и растерза́ния гоня́щих, страстоте́рпче му́чениче до́блественнейше.</p>
                <p>Кре́пость ти дае́т Христо́с, вели́кий Страстополо́жник,/ погуби́ти пре́лесть и посрами́ти врага́,/ хва́лящася безсту́дно и су́етно, му́чениче, свире́пеющаго.</p>
                <p>Низложи́ боле́зньми му́жественными злонача́льнаго зми́я/ лик святы́х, пострада́в кре́пко и ра́ны и у́зы претерпе́в/ си́лою Боже́ственнаго Ду́ха.</p>
                <p>
                    <style>Богоро́дичен:</style> Ю́же ви́де дре́вле Иа́ков/ от земли́ дося́жущу к небе́сней высоте́ Боже́ственную ле́ствицу,/ я́ве Мари́ю Чи́стую, Влады́чню воспои́м пала́ту.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Христо́с моя си́ла,/ Бог и Госпо́дь,/ честна́я Це́рковь/ Боголе́пно пое́т взыва́ющи,/ от смы́сла чи́ста о Го́споде пра́зднующи.</emphasis>
                    <emphasis/>
                </p>
                <p>Зако́нно поте́кл еси́, зако́нно пострада́л еси́/ и зако́нно венча́лся еси́, Бо́жиим зако́ном укрепля́емь,/ и непревре́дна тебе́ сама́го соблюда́я, блаже́ннейше.</p>
                <p>Не терпя́, сла́вне, в пре́лести ходи́ти,/ к Богорожде́нию я́ко смы́слен, ра́дуяся устреми́лся еси́,/ Свет разу́мный прие́м и свети́льник показу́яся.</p>
                <p>Отню́д не покры́ глубина́, прие́мши тя, всеблаже́нне му́чениче,/ позна́вши тя Боже́ственных страсте́й всеи́стиннейшаго Христа́ Боже́ственнаго свиде́теля, Ирина́рше.</p>
                <p>Священноде́йствуемы, и предзакала́емы,/ и стру́жемы ку́пно, и огне́м отвсю́ду пали́мы,/ не отверго́стеся Христа́, страстоте́рпицы досточу́дныя.</p>
                <p>
                    <style>Богоро́дичен:</style> Де́ва пребыла́ еси́ по Рождестве́, я́коже была́ еси́ пре́жде Рождества́,/ я́ко Бо́га Сло́ва родила́ еси́,/ изба́вльшаго ны хода́тайством Твои́м, Всенепоро́чная.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жии́,/ и́стиннаго Бо́га,/ от мра́ка грехо́внаго взыва́юща.</emphasis>
                    <emphasis/>
                </p>
                <p>Копие́м уязви́ся враг терпе́ния кре́пкаго доблему́дреннаго му́ченика/ и того́ пята́м покори́ся,/ и смех ви́дится и посрамля́ется.</p>
                <p>Нога́ твоя́ ста проро́чески, му́чениче, на пра́вости я́ве,/ непревра́тным мудрова́нием подпина́ющи многоко́зненнаго/ и стезя́ми му́чения удобря́ема.</p>
                <p>Ты зло́бу гоня́щих, незло́бив и прост яви́вся, му́чениче, отри́нул еси́, Ирина́рше,/ и конча́нием твоея́ кро́ве венцы́ нетле́ния венча́лся еси́.</p>
                <p>
                    <style>Богоро́дичен:</style> Уразуме́в издале́ча та́инственно проро́ков Богосве́тлый лик, Де́во Богоневе́стная,/ Боже́ственнаго Рождества́ Твоего́ глубину́ неизрече́нную,/ о́бразы свяще́нными Тя проначерта́.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Жите́и́ское мо́ре,/ воздвиза́емое зря напа́стеи́ бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</emphasis>
                    <emphasis/>
                </p>
                <p>Возше́д на во́ды, окормля́емь руко́ю живонача́льною, Ирина́рше,/ и спа́слся еси́ си́ми, гони́телей погрузи́в злоче́стия/ моли́твою приле́жною, свяще́ннейше.</p>
                <p>Ма́лыми искупи́вше вели́кая,/ на вели́ка себе́ са́мыя, преда́ша муче́ния свяще́нныя жены́,/ лестца́ Е́вина ду́хом умертви́вше, зми́я началозло́бнаго.</p>
                <p>О́троцы святи́и, а́гнцы чи́стии и приноше́ния соверше́ная,/ нас ра́ди пожре́ному я́ко же́ртва и́стинному А́гнцу приведе́ни бы́ша,/ в воню́ благово́ния веселя́щеся.</p>
                <p>
                    <style>Богоро́дичен:</style> Се ны́не воплоти́ся от крове́й Твои́х чи́стых, Де́во Ма́ти, Госпо́дь/ и челове́ком соединя́ется кроме́ враще́ния,/ за неизглаго́ланную ми́лость на́ше спасе́ние соде́ловая.</p>
                <p>Го́споди поми́луй, 
                    <style>три́жды.</style></p>
                <p>
                    <style>Сла́ва, и ны́не:</style>
                </p>
                <p>
                    <style>Седа́лен, глас 2.</style>
                </p>
                <p>
                    <style>Подо́бен:</style> Гроб Твой:</p>
                <p>Мир тебе́ мног прибы́сть, му́чениче, пости́гшу врага́/ и победи́вшу пре́лести рать Боже́ственною благода́тию,/ кре́пко пострада́вшу ти./ Те́мже ве́рою тя мо́лим:/ вся́каго вре́да изба́ви святу́ю твою́ па́мять чту́щих, Ирина́рше.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
                </p>
                <p>Любве́ е́же к пло́ти распря́г твой ум, блаже́ннейше,/ пали́м и огне́м жгомь, му́дре, о́троческую вопия́л еси́ песнь:/ благослове́н еси́, Го́споди Бо́же оте́ц на́ших.</p>
                <p>Ублаже́н бысть отроко́в Боже́ственный собо́р/ и жен седмочи́сленный лик святы́й,/ строга́ния, огнь и ра́ны кре́пко претерпе́вше ку́пно,/ и Небе́сных благ сподобля́еми.</p>
                <p>Отгоня́ются от еди́наго твоего́ призыва́ния лука́вии ду́си,/ уве́девше тя, страда́льца непобе́дна Христо́ва, Ирина́рше, пою́ща те́пле:/ благослове́н еси́, Го́споди Бо́же оте́ц на́ших.</p>
                <p>
                    <style>Богоро́дичен:</style> Уны́нием мя обдержи́ма воздви́гни к де́йству, Пречи́стая, Боже́ственных дея́ний,/ укрепля́ющи мя на враги́, при́сно борю́щия мя лю́те/ и проти́вными помышле́нии льстя́щия мя.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́,/ вся бо твори́ши, Христе́, то́кмо е́же хоте́ти./ Тя превозно́сим во вся ве́ки.</emphasis>
                    <emphasis/>
                </p>
                <p>Кро́вными тече́нии еще́ ка́пля/ и ран добро́тою удобря́емь,/ Победотво́рцу яви́лся еси́, Ирина́рше,/ побе́ды по́чести от Него́ прие́мля.</p>
                <p>Возвы́сився любо́вию Вседержи́телевою,/ гони́телей вознесе́нную горды́ню низложи́л еси́/ и и́дольское смири́л еси́ киче́ние, му́чениче страстоте́рпче Ирина́рше всеблаже́нне.</p>
                <p>Милосе́рдия мя Боже́ственнаго, му́чениче, сподо́би,/ искуше́ний и бед избавля́я ве́рою тя те́плою чту́щаго, Ирина́рше,/ и под покро́в твой прибега́ющаго.</p>
                <p>
                    <style>Богоро́дичен:</style> Ра́дуйся, свята́я горо́ и Богопрохо́дная неизрече́нных веще́й;/ ра́дуйся, явле́ние и слы́шание стра́шное, неудобови́димое виде́ние;/ ра́дуйся, па́дших воззва́ние, Де́во.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти,/ Тобо́ю бо, Всечи́стая, яви́ся челове́ком/ Сло́во воплоще́нно,/ Его́же велича́юще,/ с Небе́сными во́и/ Тя ублажа́ем.</emphasis>
                    <emphasis/>
                </p>
                <p>Са́мое после́днее и кра́йнейшее жела́ний пости́гл еси́, Богому́дре Ирина́рше,/ и прича́стием бог был еси́, поя́ с Безтеле́сными:/ Свят, Свят, Свят, Тро́ице вседе́тельная и всеси́льная.</p>
                <p>Избе́г се́тей ловя́щих тя,/ ко гнезду́ небе́сному воспочи́л еси́, сла́вне,/ и му́чеников совокупи́лся еси́ во́инством, с тобо́ю сострада́вшими./ Те́мже чтим па́мять ва́шу, прера́достно торжеству́юще.</p>
                <p>Кре́пость и си́лу Христа́ полага́я,/ лю́тую мук преплы́в пучи́ну, и вы́шняго приста́нища дости́гл еси́,/ весь укра́шен, весь Ду́ха светоли́тии оби́льно облива́емь.</p>
                <p>
                    <style>Богоро́дичен:</style> Разуме́ти чу́до непости́жное Рождества́ Твоего́, Дево Ма́ти, не могу́ще,/ молча́нием сие́ па́че сла́вим/ и Тебе́ славосло́вим, Всеблаже́нную Еди́ну/ и до́брую в жена́х, о Всенепоро́чная.</p>
                <p>
                    <style>Стихи́ры, глас 6.</style>
                </p>
                <p>
                    <style>Подо́бен:</style> Тридне́вен:</p>
                <p>
                    <style>Припе́в:</style> Святы́й му́чениче Ирина́рше, моли́ Бо́га о нас.</p>
                <p>По́двиги честна́го страда́льца/ и боле́зни ору́жника Христо́ва,/ благохва́ляще по до́лгу, ве́рнии,/ возопии́м Го́споду:/ того́ моли́твами вся́кия ну́жды изба́ви ны.</p>
                <p>Мир мног от Го́спода страда́вшу ти бысть,/ и бу́рю проше́дшу лю́тых,/ Ирина́рше всеблаже́нне,/ до́блий во́ине и моли́твенниче о благохва́лящих тя.</p>
                <p>
                    <style>Сла́ва:</style> 
                </p>
                <p>Спострада́ с тобо́ю жен лик/ и дете́й Боже́ственное собра́ние,/ со святы́м Ака́кием кре́пко соверша́юще по́двиг,/ пре́лесть умаля́юще, Ирина́рше блаже́нне.</p>
                <p>
                    <style>И ны́не, Богоро́дичен:</style> 
                </p>
                <p>Засту́пница и покро́в мой Ты еси́,/ Всенепоро́чная Богоро́дице,/ Тя бо и́мам помо́щницу в ско́рбех, и неду́зех, и теснота́х/ и Тя прославля́ю, Всепе́тую.</p>
                <p>
                    <style>Крестобогоро́дичен:</style>
                </p>
                <p>Лю́ди беззако́ннейшия,/ без пра́вды пригвожда́ющия Тя на Дре́ве,/ Де́ва и чи́стая Ма́ти Твоя́ зря́щи,/ я́коже Симео́н прорече́,/ утро́бою, Спа́се, уязвля́шеся.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>О́ба кано́на Окто́иха и преподо́бнаго, на 6. Его́же краегране́сие: </style>Христо́с венча́ет тя му́ченическим венце́м, блаже́нне. 
                    <style>Ио́сиф.</style></p>
                <p>
                    <style>Глас 6.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Я́ко по су́ху пешеше́ствовав Изра́иль/ по бе́здне стопа́ми,/ гони́теля фарао́на/ ви́дя потопля́ема,/ Бо́гу побе́дную песнь/ пои́м, вопия́ше.</emphasis>
                    <emphasis/>
                </p>
                <p>Ра́достно ты проше́д те́сную стезю́ поста́,/ муче́ния широто́ю вра́жия попали́л еси́ стремле́ния/ и простра́нную жизнь, блаже́нне, насле́довал еси́.</p>
                <p>Ко́рень тя, непло́дный пре́жде, пло́дствует А́нны тезоимени́тый,/ я́ко дре́вле Самуи́ла, и да́вшему тя дае́т Бо́гу,/ жития́ твоего́, му́дре, благода́ть зна́менающи.</p>
                <p>В свяще́ннейший Боже́ственный мона́хов прише́д чин,/ я́ко светле́йшая звезда́, доброде́тельми возсия́л еси́,/ ве́рныя озаря́я та́инственно, преподо́бне Стефа́не.</p>
                <p>Стесни́в те́ло заключе́нием те́снаго до́му,/ впери́л еси́ ум к небе́сным, му́дре,/ восхожде́нии до́бре распространя́яся.</p>
                <p>
                    <style>Богоро́дичен:</style> Непрохо́дную дверь, чи́стый чистоты́ храм,/ до́брую в жена́х, Святу́ю Влады́чицу/ гла́сы свяще́нными, свяще́ннии лю́дие, просла́вим.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Несть свят,/ я́коже Ты, Го́споди Бо́же мой,/ вознесы́й рог ве́рных Твои́х, Бла́же,/ и утверди́вый нас на ка́мени/ испове́дания Твоего́.</emphasis>
                    <emphasis/>
                </p>
                <p>Ум твой, зре́нием к Бо́гу удобря́емь, о́тче, красне́йший яви́ся,/ и благода́ти вся́кия испо́лнен вои́стинну,/ и Боже́ственныя све́тлости прича́стник.</p>
                <p>Честне́й ико́не Христо́ве/ и Того́ Ро́ждшия покланя́яся, блаже́нне,/ царя́ злочести́ваго повеле́ние ме́рзское возненави́де си́лою Боже́ственнаго Ду́ха.</p>
                <p>Желе́зы тебе́, желе́зно иму́ща се́рдце,/ пребезу́мный, связа́в, отсыла́ет в темни́цу/ я́ко храни́теля Христо́вых догма́т, Стефа́не всеблаже́нне.</p>
                <p>Твоя́ кра́сныя я́вственно име́л еси́, преподо́бне, но́ги,/ муче́ния к стезя́м ступа́ющия све́тло/ и главы́ вра́жия сокруша́ющия, Стефа́не многострада́льне.</p>
                <p>
                    <style>Богоро́дичен:</style> Из Тебе́, еди́ныя Чи́стыя, Пребоже́ственное Сло́во воплоти́ся, я́ко весть,/ и спасе́ ны от тли,/ покланя́ющияся за милосе́рдие Боже́ственному Его́ снизхожде́нию.</p>
                <p>
                    <style>Конда́к, глас 8.</style>
                </p>
                <p>
                    <style>Подо́бен:</style> Взбра́нной:</p>
                <p>Тро́ицы рачи́теля и Боже́ственнаго Стефа́на/ восхва́лим ве́рно пе́сньми, празднолю́бцы, от се́рдца,/ я́ко почествова́вша начерта́ние кра́сное Влады́ки и Ма́тере Его́,/ и согла́сно ны́не от любве́ возопии́м ему́, ра́дующеся:/ ра́дуйся, о́тче присносла́вне.</p>
                <p>
                    <style>Та́же седа́лен, глас 1.</style>
                </p>
                <p>
                    <style>Подо́бен:</style> Гроб Твой, Спа́се:</p>
                <p>Кровь твоя́, му́дре, та́йно зове́т от земли́ к Бо́гу,/ я́коже А́велева, Богому́дре,/ я́сно бо пропове́да Христо́во вочелове́чение./ Те́мже посрами́л еси́ иконора́тных пре́лесть и преше́л еси́ в Небе́сныя черто́ги,/ моли́ спасти́ нас.</p>
                <p>
                    <style>Сла́ва, подо́бен то́йже:</style>
                </p>
                <p>Поще́нием просвети́вся, я́ко зла́то в горни́ле,/ облиста́л еси́, му́дре, зако́нным страда́нием/ и вене́ц прия́л еси́, твоему́ зва́нию подо́бен./ Тем, ра́дующеся, всесвяту́ю твою́ па́мять пра́зднуем,/ твоя́ по́двиги почита́юще, приснопа́мятне Стефа́не.</p>
                <p>
                    <style>И ны́не, Богоро́дичен:</style> 
                </p>
                <p>Безневе́стная Чи́стая Богоро́дице Де́во,/ еди́на ве́рных предста́тельнице и покро́ве,/ бед, и скорбе́й, и лю́тых обстоя́ний вся изба́ви,/ на Тя упова́ние, Отрокови́це, иму́щия,/ и ду́ши на́ша спаси́ Боже́ственными моли́твами Твои́ми.</p>
                <p>
                    <style>Крестобогоро́дичен:</style>
                </p>
                <p>Зря́щи Тя, Христе́, всенепоро́чная Ма́ти, ме́ртва на Кресте́ просте́рта, вопия́ше:/ Сы́не мой, собезнача́льне Отцу́ и Ду́ху,/ что неизрече́нное Твое́ сие́ строе́ние,/ и́мже спасл еси́ пречи́стых рук Твои́х, Ще́дре, созда́ние?</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Христо́с моя́ си́ла,/ Бог и Госпо́дь,/ честна́я Це́рковь/ Боголе́пно пое́т, взыва́ющи,/ от смы́сла чи́ста о Госпо́де пра́зднующи.</emphasis>
                    <emphasis/>
                </p>
                <p>Све́том Ду́ха просвеща́емь,/ мольба́ми Боже́ственными слепы́м свет, о́тче, по́дал еси́,/ твоего́ Влады́ку и Бо́га подража́в, Богодохнове́нне.</p>
                <p>Ви́ден был еси́ издале́ча пла́вающими в мо́ри,/ окормля́я ты́я, блаже́нне, к ти́хому приста́нищу Боже́ственною благода́тию,/ призыва́ющия твое́ ве́рно, о́тче Стефа́не, и́мя.</p>
                <p>Священноде́йствуемь,/ я́коже заколе́ние свяще́нное прине́слся еси́ тебе́ ра́ди Пожре́нному, Стефа́не,/ и перворожде́нных во оби́телех воспочи́л еси́, ра́дуяся.</p>
                <p>Честны́м твои́м глаго́лом пре́жде на по́лы сухи́й здрав яви́ся весь,/ удиви́вся, му́чениче, да́нной ти благода́ти с высоты́ оби́льно/ челове́ков на исправле́ние.</p>
                <p>
                    <style>Богоро́дичен:</style> На Тя, Пренепоро́чная, спасе́ния моего́ наде́жды возложи́х,/ к Твоему́ покро́ву прибего́х,/ бу́ди ми, Отрокови́це, помо́щница, лю́тых избавля́ющи мя.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Бо́жиим све́том Твои́м, Бла́же,/ у́тренюющих Ти ду́ши любо́вию озари́, молю́ся,/ Тя ве́дети, Сло́ве Бо́жий,/ и́стиннаго Бо́га,/ от мра́ка грехо́внаго взыва́юща.</emphasis>
                    <emphasis/>
                </p>
                <p>Му́ченическими венча́ почестьми́/ по́стническия твоя́ труды́ и́стинно, преподо́бне Стефа́не,/ подвигополо́жник еди́н Бог наш, на уби́йцы укрепи́вый тя.</p>
                <p>Подвиза́яся благосла́вно,/ со мно́жеством му́ченик в темни́цах приобща́яся, му́чениче, обре́лся еси́,/ тя бо, я́ко зве́зды незаходи́мое со́лнце, обстоя́ще, пребо́льше просвеща́хуся.</p>
                <p>Глаго́лы Боже́ственными свяще́нныя испове́дники/ и подража́тели Боже́ственных страсте́й/ ублажа́ем, три ста и четы́редесять и два,/ безбо́жных пора́товавшия.</p>
                <p>Власо́в отъя́тие руга́тельно,/ уше́с отре́зание и рук, уде́с же Боже́ственных пожже́ние/ по ико́не Христо́ве подъя́ше мно́жество преподо́бных благосла́внейшее.</p>
                <p>
                    <style>Богоро́дичен:</style> Пресвята́я, Я́же Бо́га еди́на на земли́ я́ко и́стинно Пресвята́го ро́ждшая,/ Тя, Богоро́дицу, при́сно пропове́дающия освяти́/ и спаси́ хода́тайством Твои́м.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Жите́йское мо́ре/ воздвиза́емое зря напа́стей бу́рею,/ к ти́хому приста́нищу Твоему́ прите́к, вопию́ Ти:/ возведи́ от тли живо́т мой,/ Многоми́лостиве.</emphasis>
                    <emphasis/>
                </p>
                <p>Слове́с твои́х си́лы зло́бы обрета́тель претерпе́ти не возмо́же,/ те́мже ю́зам тя, Стефа́не, и ра́нам,/ сме́рти же ну́ждней суро́во льстец предаде́.</p>
                <p>Я́ко хлеб, пеко́мь огне́м и за но́зе неми́лостивно пове́шаемь,/ всесоже́глся еси́, Па́вле,/ и Бо́гу же́ртва прине́слся еси́, соводворе́ния му́ченик сподобля́емь.</p>
                <p>Зако́нно пострада́вше заключе́ни/ и удавле́нием житие́ оста́вльше/ во Ефе́се преподо́бнии мона́си, осмь к три́десятим,/ и́же ве́рою и любо́вию ублажа́ем.</p>
                <p>Кре́пко суди́щему проти́вился еси́,/ и ра́нами рани́му твоему́ те́лу,/ умре́ти изво́лил еси́ за Христа́ еди́наго безсме́ртнаго,/ достосла́вне Пе́тре великоимени́тый.</p>
                <p>
                    <style>Богоро́дичен:</style> Еди́ну Всепе́тую и до́брую в жена́х Богороди́тельницу,/ христиа́н сте́ну необори́мую, пречи́стую Влады́чицу/ несомне́нным се́рдцем ублажа́ем.</p>
                <p>
                    <style>Конда́к, глас 3.</style>
                </p>
                <p>
                    <style>Подо́бен:</style> Де́ва <style>Днесь</style>:</p>
                <p>Из непло́дна, преподо́бне, ко́рене/ возрасте́ ветвь/ первострада́льцу тезоимени́те,/ мона́хов наста́вник вели́к, о́тче, яви́лся еси́/ и, я́рости не убоя́вся царя́,/ не хотя́ща Христо́в чествова́ти о́браз,/ сего́ ра́ди сконча́вся,/ му́ченический вене́ц прия́л еси́, Стефа́не.</p>
                <p>
                    <style>И́кос:</style>
                </p>
                <p>И́же за́висти оте́ц и Бо́га чуждь,/ искуше́ния тебе́ мно́га и треволне́ния воздви́же,/ не терпи́ зре́ти твоего́ Боже́ственнаго жития́/ и пра́ваго твоего́ непреткнове́ннаго ше́ствия./ Ме́рзский лука́вствия на тя сшива́ет, мне́вся бы́ти учени́к, я́коже Иу́да пре́жде,/ и тебе́ в ру́ки беззако́нных, о́тче, потща́ся вложи́ти,/ Христа́ пропове́дающа све́тло и Того́ о́бразу любо́вию кла́няющася,/ Того́ ра́ди му́ченический вене́ц прия́л еси́, Стефа́не.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Росода́тельну у́бо пещь/ соде́ла А́нгел/ преподо́бным отроко́м,/ халде́и же опаля́ющее/ веле́ние Бо́жие мучи́теля увеща́ вопи́ти:/ благослове́н еси́, Бо́же оте́ц на́ших.</emphasis>
                    <emphasis/>
                </p>
                <p>Возвести́ся тебе́ коне́ц, блаже́нне, вседе́тельным хоте́нием,/ те́мже бо́льшему посту́ вдал еси́ себе́/ и от сла́вы в сла́ву прехо́диши,/ убие́н за Христа́, су́щаго над все́ми Бо́га.</p>
                <p>Тезоиме́нно первострада́льцу спросла́вился еси́,/ и́бо камену́емь неми́лостивно, и влачи́мь, и бие́мь,/ кровьми́ испо́лнил еси́ зе́млю и ду́шу твою́ Го́споду, ра́дуяся, пре́дал еси́.</p>
                <p>На сто́гнах, му́чениче Стефа́не, гра́дских неми́лостивно влачи́мь,/ угла́дил еси́ муче́ния стезю́ ве́рным,/ на ню́же наступа́ющии кре́пко к Небе́сному гра́ду я́ве доидо́ша.</p>
                <p>
                    <style>Богоро́дичен:</style> Свяще́ннейшии проро́цы провозвести́ша, Чи́стая,/ явле́ннейше та́инство честна́го Твоего́ Рождества́,/ и ны́не мы, сбытие́ све́тло разуме́юще, благоче́стно Тя ублажа́ем.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Из пла́мене преподо́бным ро́су источи́л еси́/ и пра́веднаго же́ртву водо́ю попали́л еси́,/ вся бо твори́ши, Христе́, то́кмо е́же хоте́ти,/ Тя превозно́сим во вся ве́ки</emphasis>.</p>
                <p>Свире́пейше, я́коже зве́рие, восхи́тиша Христо́ва а́гнца бию́щии, убива́юще/ и с му́жи беззако́нными спогреба́юще,/ пребеззако́нием живу́щии.</p>
                <p>Неми́лостивно твою́ главу́ враг сокруши́,/ ю́же Бог в высоча́йших венце́м венча́ победи́тельным, вене́чниче многострада́льне,/ сла́ва му́чеников и всех преподо́бных.</p>
                <p>Терпели́вно мучи́телю противля́яся, Богому́дрый Андре́й/ ра́нами раздробля́ется, и неми́лостивно умерщвля́ется пра́ведный,/ поя́ Влады́це Христу́ во ве́ки.</p>
                <p>Святе́йший дом уже́ быв,/ и́же над все́ми святы́ми Воспочива́ющаго,/ во твое́м име́л еси́ се́рдцы живу́ща, многострада́льне Стефа́не, во вся ве́ки.</p>
                <p>
                    <style>Богоро́дичен:</style> Кропле́нием Боже́ственныя Кро́ве, Богоблагода́тная,/ из ребр истоще́ныя Сы́на Твоего́ и Бо́га,/ лука́вым грехо́м прибы́вшую мне скве́рну,— молю́ся Тебе́,— омы́й, Де́во.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Бо́га/ челове́ком невозмо́жно ви́дети,/ на Него́же не сме́ют чи́ни А́нгельстии взира́ти,/ Тобо́ю бо, Всечи́стая, яви́ся челове́ком/ Сло́во</emphasis>
                    <emphasis>воплоще́нно,/ Его́же велича́юще,/ с Небе́сными во́и/ Тя ублажа́ем.</emphasis>
                </p>
                <p>Ви́дев, ра́дуяся, А́нгелов чи́ны,/ патриа́рхов, преподо́бных,/ проро́ков, страда́льцев, апо́столов же и пра́ведных всех, Богодохнове́нне,/ с ни́миже совокупля́яся, помяни́, заступи́ на земли́ чи́сте ублажа́ющих тя.</p>
                <p>Я́ко свет, я́ко у́тро, я́ко вели́кое со́лнце,/ я́ко не́бо, назве́зденое чуде́с светлостьми́ и я́звами святы́ми был еси́,/ всех помышле́ния, благохва́лящих тя, Стефа́не, украша́я и́стинно,/ му́чениче многострада́льне.</p>
                <p>Тве́рдыми по́стничества подви́ги низложи́в тьмы нача́ла, о́тче, пре́жде/ и в после́дняя пострада́в кре́пко,/ всеконе́чней па́губе<a type="note" xlink:href="#note241">241</a>
                    сия́ преда́в, Стефа́не,/ му́чеников добро́то и преподо́бных похвало́.</p>
                <p>Твоя́ пресла́вная па́мять <style>Днесь</style>/ пресве́тлыми заря́ми даро́в Ду́ха озаря́ет земна́я исполне́ния,/ ю́же ра́достно ны́не пра́зднующия просвети́/ и освяти́ ны, Богоблаже́нне Стефа́не.</p>
                <p>
                    <style>Богоро́дичен:</style> Све́та прия́телище, Богора́дованная,/ священному́чеников и́стинно утвержде́ние и преподо́бных всех похвало́,/ спаси́ ны от бед и обстоя́ний, и враго́в наше́ствия, воспева́ющия Тя.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Боле́зньми по́стническими началозло́бнаго зми́я до конца́ умертви́л еси́,/ на конце́ же вене́ц муче́ния взем, Стефа́не всехва́льне,/ поклоне́ние подая́ честны́м образо́м,/ я́ко ве́дый на первообра́зное я́ве преходи́ти, всеблаже́нне.</p>
                <p>
                    <style>Сла́ва, и ны́не, </style>
                </p>
                <p>
                    <style>Богоро́дичен: </style>Неизрече́ннаго Рождества́ была́ еси́ всенепоро́чная Неве́ста,/ я́ко су́щи чисте́йший храм, Богоро́дице,/ Све́та бо преве́чнаго, в Тя все́льшагося,/ родила́ еси́ — Бо́га Сло́ва,/ пою́ще Твое́ у́бо Рождество́, велича́ем досто́йно Тебе́,/ всенепоро́чная Отрокови́це.</p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны Окто́иха на 4 и свята́го песнь 3-я, на 4. Проки́мен, глас 8: </style>Восхва́лятся преподо́бнии во сла́ве,/ и возра́дуются на ло́жах свои́х. 
                    <style>Стих:</style> 
                    Воспо́йте Го́сподеви песнь но́ву. 
                    <style>Апо́стол к Тимофе́ю, зача́ло 291. </style>
                    Аллилу́ия, 
                    <style>глас 8: </style>
                    Блаже́н муж, боя́йся Го́спода. 
                    <style>Стих:</style> 
                    Си́льно на земли́ бу́дет се́мя его́. 
                    <style>Ева́нгелие от Матфе́я, зача́ло 37. Прича́стен: </style>
                    В па́мять ве́чную:</p>
                <p>
                    <strong>
                        <style>Святой преподобномученик и исповедник Стефан Новый </style>
                    </strong>родился в 715 году в Константинополе в благочестивой христианской семье. Родители его, имея двух дочерей, молили Господа о рождении сына. Новорожденного Стефана мать Анна принесла во Влахернский храм во имя Пресвятой Богородицы и посвятила Богу.</p>
                <p>В то время император Лев Исавр (716―741) начал гонение на святые иконы и на их почитателей. Сторонники иконоборческой ереси при поддержке царя захватили главенствующие позиции в империи и Церкви. Гонимое иконоборцами Православие сохранялось в отдаленных от столицы монастырях, в уединенных келлиях и в сердцах мужественных и верных своих последователей. Православные родители святого Стефана, тяготясь окружающим нечестием, удалились из Константинополя в Вифинию, а своего шестнадцатилетнего сына отдали в послушание блаженному Иоанну, подвизавшемуся в уединенном месте на горе святого Авксентия. Более 15 лет пробыл святой Стефан у блаженного Иоанна, целиком предав свою волю этому духоносному старцу, обучаясь у него иноческому деланию. Здесь же Стефан получил известие о том, что умер его отец, а мать и сестры приняли монашеский постриг.</p>
                <p>Через некоторое время скончался и наставник святого, блаженный Иоанн. С глубокой печалью Стефан предал погребению его честно́е тело, а сам продолжал иноческий подвиг в его пещере. Вскоре к подвижнику стали приходить иноки, желавшие учиться у него добродетельной и спасительной жизни, постепенно образовался монастырь, игуменом которого стал святой Стефан. В сорокадвухлетнем возрасте игумен Стефан покинул созданную им обитель и ушел на другую гору, на вершине которой, в уединенной келлии, пребывал в глубоком затворе. Однако и здесь вскоре создалась община иноков, ищущих духовного наставничества святого Стефана.</p>
                <p>Льва Исавра на императорском престоле сменил Константин Копроним (741―775), еще более яростный гонитель православного благочестия и ревностный иконоборец. Император созвал иконоборческий собор, на котором присутствовали 358 епископов из восточных провинций. Однако, кроме архиепископа Константинопольского Константина, незаконно возведенного на церковный престол властью Копронима, ни один из патриархов не захотел участвовать в злочестивых деяниях этого собора, который, тем не менее, именовал себя вселенским. Собор еретиков, по предложению царя и архиепископа, объявил иконы идолами, предал анафеме всех, православно поклоняющихся им, объявил иконопочитание ересью.</p>
                <p>Между тем, обитель святого Стефана и ее игумен стали известны в столице. Императору рассказывали о подвижнической жизни иноков, об их православном благочестии, о даре чудотворений игумена Стефана, о том, что молва о святом Стефане распространилась далеко за пределы монастыря, а имя настоятеля окружено всеобщим почетом и любовью. Императора особенно разгневало открытое поощрение иконопочитания и порицание гонителей Православия в обители святого Стефана. Архиепископ Константин понял, что в лице игумена Стефана имеет сильного и непримиримого противника его иконоборческим устремлениям, и употребил много сил, чтобы привлечь его на свою сторону или погубить.</p>
                <p>Святого Стефана пытались переманить в стан иконоборцев, сначала лестью и подкупом, затем угрозами, но всё было тщетно. Тогда святого оклеветали, обвинив его в сожительстве с инокиней. Однако его вина не была доказана, так как оклеветанная инокиня мужественно отрицала вину и скончалась от истязаний и пыток. Наконец, император приказал заточить святого в темницу, а обитель его разорить. В темницу к святому Стефану были посланы епископы-иконоборцы, чтобы убедить его в догматической истинности иконоборчества. Но святой легко опроверг все доводы еретиков и остался верен Православию.</p>
                <p>Тогда император приказал изгнать святого на один из островов в Мраморном море. Преподобный поселился в пещере, и туда вскоре собрались его ученики. Через некоторое время святой оставил братию и принял на себя подвиг столпничества. Слава о подвижнике Стефане и чудесах, творимых по его молитвам, разносилась по всей империи и укрепляла веру и дух Православия в народе.</p>
                <p>Император приказал перевести Стефана в темницу на остров Фарос, а затем представить его на суд. На суде святой опроверг доводы еретиков, судивших его, объяснил догматическую сущность иконопочитания и обвинил иконоборцев в том, что, хуля иконы, они возводят хулу на Христа и Богоматерь. Для доказательства святой показал золотую монету, на которой было изображение императора. Он спросил судей, что сделали бы они с человеком, который, бросив монету, стал бы топтать ее ногами. Ему ответили, что такой человек был бы непременно казнен за то, что обесчестил образ царя. На это святой Стефан сказал, что еще бо́льшая кара ждет того, кто бесчестит образ Царя Небесного и Его святых, бросил монету на землю и стал попирать ее ногами.</p>
                <p>Император приказал в оковах отправить святого в темницу, где уже томились 342 старца, осужденных за почитание икон. В этой темнице святой Стефан пробыл одиннадцать месяцев, утешая заключенных. Вместе с ними совершал он молебное пение, часто исполняя тропарь Нерукотворному Образу Спасителя. Люди во множестве приходили к темнице и просили святого Стефана помолиться о них.</p>
                <p>Император, узнав, что святой и в темнице создал монастырь, где постоянно идет моление и почитаются святые иконы, послал двух своих самых любимых слуг, братьев-близнецов, чтобы они до смерти забили святого. Когда братья вошли в темницу и увидели осиянное Божественным светом лицо преподобного, они упали ему в ноги, просили прощения и его молитв, а царю сказали, что исполнили приказ. Но император узнал правду и прибегнул еще к одной лжи. Сказав своим воинам, что святой якобы хочет свергнуть его с престола, он направил их в темницу. Святой исповедник сам вышел навстречу разъяренным воинам, которые схватили его и поволокли по улицам города. Истерзанное тело мученика бросили в яму, где хоронили преступников. Скончался он 28 ноября 767 года.</p>
                <p>На следующее утро над Авксентиевой горой появилось огненное облако, затем мгла густая опустилась на столицу и пронеслась жестокая буря, поразившая многих.</p>
            </section>
            <section>
                <title>
                    <p>В то́йже день 
                        <style>Святи́теля Фео́дора, архиепи́скопа Росто́вскаго, сро́дника преподо́бнаго Се́ргия Ра́донежскаго</style></p>
                </title>
                <p>
                    <strong>
                        <style>На Вели́цей Вече́рни</style>
                    </strong>
                </p>
                <p>
                    <style>На </style>Го́споди, воззва́х: 
                    <style>стихи́ры, глас 4.</style></p>
                <p>
                    <style>Подо́бен:</style> Дал еси́:</p>
                <p>Свети́льника тя́ стяжа́вше,/ свяще́нную твою́ па́мять восхваля́ем,/ свяще́нно ублажа́юще,/ Це́рковь бо Христо́ву украси́л еси́/ и лю́ди твоя́ просвети́л еси́,/ вруче́нный тебе́ тала́нт умно́жив,/ ра́дости сподо́бился еси́ Го́спода твоего́/ и ны́не, святи́телю, мо́лишися о душа́х на́ших.</p>
                <p>Воздержа́нием до́бре воспита́вся,/ в пресла́вную доброде́телей высоту́ возше́л еси́,/ святи́тельства оде́ждою украше́н,/ благода́тию Боже́ственного Ду́ха осия́н,/ просвети́ моли́твами твои́ми, святи́телю Фео́доре,/ достодо́лжно восхваля́ющих свяще́нную и честну́ю па́мять твою́.</p>
                <p>Я́ко зла́то чи́сто,/ обрето́хом честны́я твоя́ мо́щи, святи́телю Фео́доре,/ и сих любо́вию почита́ем, торжеству́юще ра́достно,/ и я́ко спасе́ние, душа́м обнося́щее, Христа́ прославля́ем,/ да нас сподо́бит ве́чнаго наслажде́ния.</p>
                <p>
                    <style>Сла́ва, глас 8:</style>
                </p>
                <p>Блага́го Бо́га благи́й ра́бе ве́рный,/ виногра́да приле́жный де́лателю,/ до́бре ста́до упа́сл еси́,/ и Ева́нгельскими словесы́ люде́й твои́х напои́л еси́,/ и се́мя благоче́стно в них возрасти́л еси́,/ и ны́не, предстоя́ Христу́, моли́ся, святи́телю Фео́доре,/ спасти́ и просвети́ти ду́ши на́ша.</p>
                <p>
                    <style>И ны́не, Богоро́дичен:</style> Царь Небе́сный:</p>
                <p>
                    <style>Вход, проки́мен дне и чте́ния 3 святи́тельская 
                        <emphasis>(</emphasis></style>
                    <emphasis>
                        <style>зри Мине́ю ноября́ 23-й день</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <style>На литии́ стихи́ра хра́ма.</style>
                </p>
                <p>
                    <style>Сла́ва, святи́телю, глас 6:</style>
                </p>
                <p>Кро́ток и незло́бив/ яви́лся, святи́телю Фео́доре,/ в це́лости подо́бяся нра́вом сро́дника твоего́ преподо́бнаго Се́ргия,/ сего́ ра́ди вку́пе с ним насле́довал еси́ кро́тких зе́млю/ и прича́стием обожа́емой пи́щи наслажда́ешися,/ весе́лия и ра́дости неизрече́нныя,/ иде́же помина́й непреста́нно/ и́скренно тя почита́ющих/ и честны́х твои́х моще́й соверша́ющих обре́тение.</p>
                <p>
                    <style>И ны́не, Богоро́дичен:</style> Богоро́дице, Ты еси́ лоза́:</p>
                <p>
                    <style>На стихо́вне стихи́ры, глас 8.</style>
                </p>
                <p>
                    <style>Подо́бен:</style> О, пресла́внаго чудесе́:</p>
                <p>Святи́телю, о́тче Фео́доре!/ Боже́ственными доброде́тельми, я́коже колесни́цею,/ на высоту́ Небе́сную возше́л еси́,/ те́ло же твое́ многотру́дное,/ я́ко ми́ро многоце́нное, во гро́бе нам оста́вил еси́,/ вся́ким на́шим боле́зням исцеле́ние подава́ющее/ и ду́хи лука́вствия прогоня́ющее,/ те́мже тя ублажа́ем, всеблаже́нне.</p>
                <p>
                    <style>Стих:</style> Честна́ пред Го́сподем/ смерть преподо́бных Его́.</p>
                <p>Святи́телю, о́тче Фео́доре!/ ты от ю́ности Христа́ Бо́га возлюби́в/ и се́рдце свое́ Боже́ственными заря́ми просвети́в,/ светови́ден весь вои́стину быв еси́,/ тем по достоя́нию блаже́нныя жи́зни сподо́бился еси́,/ сия́ же и нас прича́стниками соде́лай, преблаже́нне,/ притека́ющих с ве́рою к тебе́ непреста́нными моли́твами.</p>
                <p>
                    <style>Стих:</style> Блаже́н муж, боя́йся Го́спода,/ в за́поведех Его́ восхо́щет зело́.</p>
                <p>Святи́телю о́тче Фео́доре!/ ты чу́вственныя стра́сти/ воздержа́ния бразда́ми укроти́л еси́/ и ре́вность на земли́ Безпло́тных показа́л,/ плоть нося́щи, о пло́ти не ради́л еси́,/ на сла́дость же вре́мянную ника́коже воззре́л еси́,/ терне́нием свои́м, бде́нием и ча́стыми к Бо́гу моли́твами/ плоть свою́ ду́хови покори́л еси́,/ сего́ ра́ди со А́нгельскими во́инствы/ Пресвяту́ю Тро́ицу воспева́ти сподо́бился еси́,/ и ны́не моли́ся Христу́ Бо́гу/ дарова́ти душа́м на́шим ве́лию ми́лость.</p>
                <p>
                    <style>Сла́ва, глас то́йже:</style>
                </p>
                <p>Ра́дуйся, Правосла́вно-Росси́йская Це́ркве/ со архипа́стырьми и па́стырьми Христо́ва ста́да,/ торжеству́й и весели́ся, пресла́вная Росси́я,/ с правосла́вными твои́ми ча́ды восплещи́те рука́ми/ и воскли́кните Бо́гу гла́сом ра́дования/ и вси сы́нове росси́йстии,/ мона́си и прости́и, ста́рцы с ю́ношами,/ я́ко в на́шем ве́ке яви́ Госпо́дь Росси́и засту́пника и моли́твенника,/ скорбе́й и боле́зней но́ваго целе́бника/ Фео́дора, святи́теля Росто́вскаго,/ ему́же <style>Днесь</style> покланя́ющеся,/ усе́рдно взыва́ем си́це:/ ра́дуйся, Богоблаже́нне святи́телю Христо́в Фео́доре;/ ра́дуйся, свети́льниче пресве́тлый;/ ра́дуйся, врачу́ боля́щим/ и те́плый моли́твенниче ко Христу́ Бо́гу на́шему/ о и́же с ве́рою и любо́вию притека́ют к тебе́.</p>
                <p>
                    <style>И ны́не, Богоро́дичен:</style> Безневе́стная Де́во:</p>
                <p>
                    <style>Тропа́рь, глас 4:</style>
                </p>
                <p>От ю́ности твоея́ до́бре воспита́вся труда́ми,/ воздержа́нием, посто́м и моли́твами,/ чи́сту и непоро́чну сотвори́л еси́ ду́шу твою́,/ сего́ ра́ди на престо́ле святи́тельства сел еси́,/ и я́ко звезда́ многосве́тлая, просвеща́я ве́рных сердца́/ заря́ми чуде́с твои́х, о́тче наш, святи́телю Фео́доре,/ и ны́не моли́ Христа́ Бо́га да спасе́т ду́ши на́ша.</p>
                <p>
                    <style>Ин тропа́рь, глас 5:</style>
                </p>
                <p>От ю́ности, прему́дре, приле́жно подвиза́вся,/ и извеще́нием Свята́го Ду́ха/ превели́кую оби́тель воздви́же Пресвяте́й Богоро́дице/ в похвалу́ Рождества́ Ея́,/ струя́ми же слез твои́х безпло́тныя враги́ погрузи́л еси́,/ и, жития́ твоего́ целому́дрием со А́нгельскими ли́ки совокупи́вся,/ преподо́бне о́тче Фео́доре,/ с ни́ми же Христа́ Бо́га моли́/ спасти́ся душа́м на́шим.</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-й кафи́зме седа́лен, глас 3:</style>
                </p>
                <p>Я́ко пресве́тлое со́лнце, возсия́в,/ и лю́ди твоя́ просвети́л еси́ уче́нии слове́с твои́х,/ страсте́й омраче́ние потреби́л еси́, святи́телю Фео́доре,/ моли́ Христа́ Бо́га дарова́ти нам ве́лию ми́лость.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Под кров Твой, Пречи́стая Де́во, прибега́ющих мольбу́ прие́мши,/ о нас непреста́й моля́щи Человеколю́бца/ спасти́ся рабо́м Твои́м.</p>
                <p>
                    <style>По 2-й кафи́зме седа́лен, глас 1:</style>
                </p>
                <p>Свяще́нства помаза́нием украша́ем был еси́, святи́телю Фео́доре,/ житие́ твое́ украси́л еси́ добро́тами и Боже́ственным ко Христу́ повинове́нием;/ сконча́в тече́ние твое́, ны́не на Небесе́х вопие́ши со А́нгелы:/ сла́ва благоутро́бию Твоему́, Спа́се,/ сла́ва Ца́рствию Твоему́,/ сла́ва смотре́нию Твоему́, еди́не Человеколю́бче.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Зача́тие и Рождество́ Твое́ па́че сло́ва,/ ве́ки бо Созда́вшаго сло́вом родила́ еси́,/ Изба́вльшаго безслове́сия ми́ра концы́, Отрокови́це Неискусому́жная,/ Его́же моли́ всегда́ мир вселе́нней дарова́ти и ве́лию ми́лость.</p>
                <p>
                    <style>По полиеле́и седа́лен, глас 6:</style>
                </p>
                <p>Кро́тостию и смире́нием Влады́це Христу́ после́довал еси́,/ воздержа́нием житие́ украси́л еси́/ и от сего́ в доброде́тели наказа́тель яви́лся еси́,/ те́мже вопие́м ти́, святи́телю Фео́доре:/ моли́ Христа́ Бо́га согреше́ний оставле́ние дарова́ти/ чту́щим любо́вию святу́ю па́мять твою́.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Цари́цу и Влады́чицу Тя имену́ем, Де́во,/ под кров Твой прибега́юще и по́мощи от <style>Тебе</style>́ прося́ще:/ со стра́хом пою́щих Ти моле́бный глас услы́ши, Влады́чице.</p>
                <p>
                    <style>По 50-м псалме́ стихи́ра, глас 6: </style>Излия́ся Ду́ха Свята́го благода́ть/ во устна́х твои́х, святи́телю о́тче Фео́доре,/ и был еси́ па́стырь Христо́вы Це́ркве,/ уча́ слове́сныя о́вцы ве́ровати/ в Тро́ицу Единосу́щную во Еди́ном Божестве́.</p>
                <p>
                    <style>Кано́н, глас 8.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Колесницегони́теля фарао́ня погрузи́/ чудотворя́й иногда́/ Моисе́йский же́зл, крестообра́зно порази́в/ и раздели́в мо́ре,/ Изра́иля же бегле́ца, пешехо́дца спасе́,/ пе́снь Бо́гови воспева́юща.</emphasis>
                    <emphasis/>
                </p>
                <p>Го́споди, Бо́же мой,/ отве́рзи моя́ недосто́йная уста́, О́тчее Сло́во,/ да досто́йно возмогу́ воспе́ти по́двиги святи́теля Твоего́ и уго́дника.</p>
                <p>Реши́ти и вяза́ти приимы́й власть от Архипа́стыря Небе́снаго,/ святи́тель Христо́в Фео́доре,/ разреши́ свя́занный язы́к мой пле́ницами беззако́ний/ на славосло́вие и́мени твоему́ свято́му.</p>
                <p>Е́же пасти́ ста́до христоимени́то предъизбра́н быв Боже́ственною благода́тию,/ ты же я́ко раб послу́шливый, я́ко па́стырь до́брый/ приле́жное име́л еси́ о ста́де твое́м попече́ние.</p>
                <p>
                    <style>Богоро́</style>дичен: Ма́ти Бо́жия, Пречи́стая, и Благослове́нная, и Всенепоро́чная,/ души́ моея́ стра́сти исцели́, и стра́сти плотски́я отжени́,/ и свободи́ ум мой от вся́каго вреда́,/ и от вра́жия мя напа́сти изба́ви, Влады́чице.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Утвержде́й в нача́ле Небеса́ ра́зумом/ и зе́млю на вода́х основа́вый,/ на ка́мени мя, Христе́, за́поведей Твои́х утверди́,/ я́ко несть свят, па́че Тебе́, еди́не Человеколю́бче.</emphasis>
                    <emphasis/>
                </p>
                <p>Де́латель быв за́поведей Госпо́дних,/ непреста́нно в них поуча́яся, святи́телю Фео́доре,/ сего́ ра́ди возше́д на Небеса́, и ны́не предстои́ши Престо́лу Влады́чню,/ со А́нгельскими ли́ки непреста́нно воспева́еши:/ несть свят, па́че Тебе́, еди́не Человеколю́бче.</p>
                <p>От земны́х недр восприе́млем, я́ко дар освяще́н,/ сокро́вище безце́нное — честны́я твоя́ мо́щи, святи́телю Фео́доре,/ от ни́хже прие́млем душа́м на́шим освяще́ние, Христа́ воспева́юще:/ несть свят, несть пра́веден, па́че Тебе́, Го́споди.</p>
                <p>Храм Свята́го Ду́ха от ю́ности был еси́, о́тче Фео́доре,/ сего́ ра́ди и по сме́рти соблюде́ся те́ло твое́ нетле́нно,/ и ны́не христоимени́тии лю́дие, отвсю́ду собра́вшеся,/ ра́достно ублажа́ют тя, вопию́ще Христу́ Спаси́телю:/ несть свят, несть пра́веден, па́че Тебе́, Го́споди.</p>
                <p>
                    <style>Богоро́дичен:</style> Цари́це и Влады́чице, Де́во Богоро́дице,/ под кров Твой прибега́юще и пою́ще,/ Сы́ну Твоему́, Христу́ Бо́гу воспева́юще:/ несть свят, несть пра́веден, па́че Тебе́, Го́споди.</p>
                <p>
                    <style>Седа́лен, глас 8:</style>
                </p>
                <p>Я́ко виногра́д, при́сно зелене́ющий,/ архипа́стырским твои́м всегда́шним уче́ния напое́нием/ па́ствы твоея́ о́вцы сотвори́л еси́,/ и́хже, умно́жив, в благоче́стии возрасти́л еси́,/ и от сего́ ве́рен раб и дела́тель виногра́да Христо́ва показа́лся еси́,/ сего́ ра́ди и труда́м возме́здие досто́йно восприя́л еси́, святи́телю,/ моли́ Христа́ Бо́га, да спасе́т ду́ши на́ша.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Кади́льнице всезлата́я, Мари́е Всенепоро́чная,/ Христа́ моли́, Его́же родила́ еси́,/ изба́витися нам от бед и огня́ ве́чнующаго.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Ты моя́ кре́пость, Го́споди,/ Ты моя́ и си́ла,/ Ты мой Бог, Ты мое́ ра́дование,/ не оста́вль не́дра О́тча,/ и на́шу нищету́ посети́в,/ тем с проро́ком Авваку́мом зову́ Ти:/ си́ле Твое́й сла́ва, Человеколю́бче.</emphasis>
                    <emphasis/>
                </p>
                <p>Поще́ниями в жи́зни сей я́ко сне́дьми любоче́стия, пита́яся,/ ду́шу твою́, блаже́нне ны́не веселя́щуюся,/ предста́вил Творцу́ всех, призыва́ющему тя,/ в вы́шней Боже́ственней сла́дости ра́дуешися.</p>
                <p>Моли́твою возше́л еси́ в Небе́сная,/ иде́же с ли́ки оте́ц пребыва́я, весели́шися,/ помина́й, всеблаже́нне, па́мять твою́ све́тло торжеству́ющия.</p>
                <p>Уясня́ют, воспева́юще, А́нгельстии чи́ни па́мять твою́, святи́телю Фео́доре,/ та́кожде и мы, земни́и, уми́льно вопие́м ти:/ испроси́ оставле́ние прегреше́ний и благи́х наслажде́ние.</p>
                <p>
                    <style>Богоро́дичен:</style> Правосла́вною ве́рою и любо́вию притека́ющих Ти/ и со стра́хом пою́щих Тя,/ моле́бный глас услы́ши, Влады́чице.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Вску́ю мя отри́нул еси́/ от лица́ Твоего́, Све́те Незаходи́мый,/ и покры́ла мя есть чужда́я тьма, окая́ннаго,/ но обрати́ мя и к све́ту за́поведей Твои́х/ пути́ моя́ напра́ви, молю́ся.</emphasis>
                    <emphasis/>
                </p>
                <p>Святи́тельства оде́ждою оде́ян был еси́, всеблаже́нне,/ приле́жное моле́ние за лю́ди твоя́ приноси́л еси́,/ да ми́лостива обря́щут в День Су́дный.</p>
                <p>Умиле́ния исто́чник мне испроси́/ в честне́й па́мяти твое́й, святи́телю Фео́доре,/ да омы́ю скве́рну души́ моея́ покая́нием/ и твои́ми моли́твами да обря́щу жизнь ве́чную,/ пути́ моя́ напра́ви, молю́ся.</p>
                <p>Повеле́нию Христо́ву после́дствуя,/ кро́ток и смире́нен се́рдцем и всем свят был еси́,/ уподобля́яся вселе́нныя учи́телю и покая́ния наста́внику,/ моли́твами твои́ми просвети́ и мое́ се́рдце, греха́ми омраче́нное,/ пути́ моя́ напра́ви, молю́ся.</p>
                <p>
                    <style>Богоро́дичен:</style> Мои́х прегреше́ний плени́цы расто́ргни, Твоего́ Сы́на и Бо́га моля́щи,/ и томя́щий мя грех при́сно низложи́,/ я́ко да воспева́ю Тя всегда́, Всенепоро́чная, Тобо́ю спаса́ем.</p>
                <p>
                    <style>Песнь 6</style>
                </p>
                <p>
                    <style>Ирмос:</style>
                    <emphasis>Очи́сти мя, Спа́се,/ мно́га бо беззако́ния моя́,/ и из глубины́ зол возведи́, молю́ся,/ к Тебе́ бо возопи́х, и услы́ши мя,/ Бо́же спасе́ния моего́.</emphasis>
                    <emphasis/>
                </p>
                <p>Го́рдаго зми́я низложи́л еси́ ору́жием смиренному́дрия, всеблаже́нне,/ и, возвы́сився ду́хом, во оби́тели присножи́зненныя всели́лся еси́,/ иде́же, со А́нгельскими во́инствы ликовству́я,/ в Тро́ице Еди́наго Бо́га воспева́еши.</p>
                <p>Освяще́н был еси́ Боже́ственною благода́тию, Богому́дре Фео́доре,/ е́же пасти́ ста́до ове́ц слове́сных,/ ты же я́ко па́стырь и́стинный/ всеприле́жное о вруче́нном тебе́ ста́де име́л попече́ние.</p>
                <p>Чи́на А́нгельскаго удосто́ился еси́, досточу́дне святи́телю,/ А́нгельскую ре́вность в житии́ свое́м показа́л еси́,/ с ни́ми у́бо приле́жно моли́ изба́витися от напа́сти воспева́ющим тя.</p>
                <p>
                    <style>Богоро́дичен:</style> Кре́пость моя́, пе́ние и спасе́ние есть Госпо́дь,/ Ю́же Тя, Ма́терь Пречи́стую и Неве́сту Неневе́стную предъизбра́л,/ Его́же о рабе́х Твои́х при́сно непреста́й моли́ти, Чи́стая.</p>
                <p>
                    <style>Конда́к, глас 2:</style>
                </p>
                <p>В моли́твах Го́сподеви предстоя́,/ я́коже кре́пкий адама́нт во у́твари,/ по <style>вся</style> дни и но́щи пред лице́м Бо́жиим светя́ся моли́твами,/ и́хже ра́ди трудо́в Незаходи́маго Све́та сподо́бився,/ но, я́ко име́я дерзнове́ние/ к ро́ждшемуся от Святы́я Де́вы Христу́ Бо́гу на́шему,/ Его́же моли́ непреста́нно о всех нас.</p>
                <p>
                    <style>И́кос:</style>
                </p>
                <p>Огради́ моя́ помышле́ния, Христе́ мой,/ и́бо моли́твенника те́плаго воспе́ти дерза́ю,/ святи́теля Твоего́ Фео́дора,/ от ю́наго во́зраста и́го Христо́во на ра́мо свое́ взе́мшаго/ и в пусты́ни Ра́донежской у вели́каго Се́ргия по́двигом моли́твенным научи́вшагося,/ град Москву́ устрое́нием оби́тели и́ноческия украси́вшаго/ и моли́твами свои́ми сей озари́вшаго;/ по́слежди же на све́щнице Це́ркве Росто́вския поста́вленнаго/ и вве́ренныя ему́ лю́ди све́том дел свои́х просвети́вшаго,/ ны́не же Престо́лу Сла́вы Твоея́ предстоя́щаго/ и моля́щагося непреста́нно о всех нас.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Бо́жия снизхожде́ния/ огнь устыде́ся в Вавило́не иногда́,/ сего́ ра́ди о́троцы в пещи́ ра́дованною ного́ю,/ я́ко во цве́тнице, лику́юще, поя́ху:/ благослове́н еси́, Бо́же оте́ц на́ших.</emphasis>
                    <emphasis/>
                </p>
                <p>Изба́витеся ста́ду твоему́ вся́каго озлобле́ния и ско́рби/ моли́ся, святи́телю Фео́доре,/ ты бо еси́ спасе́ния наде́жда непосты́дна,/ упова́ние изве́стно, и́стина необори́мая.</p>
                <p>Бо́жиим манове́нием после́днему ро́ду/ я́влена бы́ша честны́я мо́щи святи́теля Фео́дора,/ сего́ ра́ди в це́ркви Бо́жией освяще́ние прие́млем, Христу́ вопию́ще:/ о́тцев на́ших Бо́же, благослове́н еси́.</p>
                <p>Жезло́м па́стырским до́бре лю́ди твоя́ упа́сл еси́,/ о ни́хже я́ко ве́рен па́стырь Христу́ возопи́л еси́:/ отце́в на́ших Бо́же, благослове́н еси́.</p>
                <p>
                    <style>Богоро́дичен:</style> Ты еси́, Пречи́стая Богоро́дице, прибе́жище на́ше и утвержде́ние,/ моли́ Сы́на Твоего́ и Бо́га на́шего/ пода́ти нам спасе́ние и грехо́в оставле́ние.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Богоглаго́ливии о́троцы в пещи́,/ со огне́м пла́мень попира́юще, поя́ху:/ благослови́те, дела́ Госпо́дня, Го́спода.</emphasis>
                    <emphasis/>
                </p>
                <p>Го́споду просла́вившу уго́дника своего́ святи́теля Фео́дора,/ мно́гим бо ле́том преше́дшим, сокрове́ны бы́ша честны́я его́ мо́щи,/ но ны́не вси воспои́м его́, согла́сно зову́ще:/ благослови́те, вся дела́ Госпо́дня, Го́спода.</p>
                <p>Храм Свята́го Ду́ха от ю́ности быв еси́, о́тче,/ сего́ ра́ди и по сме́рти соблюде́ся те́ло твое́ нетле́нно,/ о сем ра́достно вопие́м:/ благослови́те, вся дела́ Госпо́дня, Го́спода.</p>
                <p>Ми́лостив у́бо и кро́ток, преподо́бен и незло́бив быв,/ я́коже Па́вел о Христе́, похваля́я, рече́:/ тако́в нам подоба́ше Архиере́й,—/ Его́же моли́, благослове́нне архиере́ю, в ми́ре сохрани́ти ста́до твое́.</p>
                <p>
                    <style>Богоро́дичен:</style> Упра́ви души́ моея́ движе́ние, Всенепоро́чная,/ к Боже́ственным повеле́нием Возсия́вшаго из чрева́ Твоего́,/ бу́ри избавля́ющи мя жите́йских собла́знов хода́тайством Твои́м.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ужасе́ся о сем Не́бо,/</emphasis>
                    <emphasis>и земли́ удиви́шася концы́,/ я́ко Бог яви́ся челове́ком пло́тски/ и чре́во Твое́ бысть простра́ннейшее Небе́с,/ тем Тя, Богоро́дицу,/ А́нгелов и челове́к чинонача́лия велича́ют.</emphasis>
                </p>
                <p>Ужасо́хомся и почуди́хомся,/ па́че же стра́хом и ра́достию объя́ти бы́хом,/ я́ко по толи́цех ле́тех/ обрето́шася честны́я мо́щи святи́теля Фео́дора це́лы и неразруши́мы,/ от ни́хже истека́ет исцеле́ния исто́чник приснотеку́щий.</p>
                <p>Ра́дость, и весе́лие, и неизрече́нное ра́дование твоему́ ста́ду, святи́телю,/ показа́ся обре́тение честны́х моще́й твои́х,/ о ни́хже испроси́ нам оставле́ние грехо́в и ве́лию ми́лость.</p>
                <p>Моли́твою, воздержа́нием и бде́нием возше́л еси́ на Небе́сная,/ иде́же, с ли́ки А́нгельскими пребыва́я, весели́шися,/ помина́й, всеблаже́нне, па́мять твою́ све́тло торжеству́ющия.</p>
                <p>
                    <style>Богоро́дичен:</style> Глаго́лом Твои́м после́дующе, ро́ди родо́в, Блаже́нная,/ Тя ублажа́ют при́сно,/ Бо́га бо и́стинно родила́ еси́, Чи́стая Де́во,/ вся блаже́нныя, Тому́ рабо́тающия нело́жно, творя́щаго.</p>
                <p>
                    <style>Свети́лен:</style>
                </p>
                <p>Плотски́я мудрова́ния ду́ху повину́л еси́/ и, я́ко зла́то огне́м, искуси́вся,/ прия́телище Ду́ху Пресвято́му яви́лся еси́, святи́телю о́тче Фео́доре.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Тя пе́сньми ублажа́ем, Де́во,/ Бо́га бо роди́вши, на руку́ носи́ла еси́,/ Того́ моли́ спасти́ ду́ши на́ша.</p>
                <p>
                    <style>На хвали́тех стихи́ры, глас 2.</style>
                </p>
                <p>
                    <style>Подо́бен:</style> Егда́ от Дре́ва:</p>
                <p>Возрасти́л еси́ тала́нт Христо́в,/ да́нный тебе́, всече́стне,/ сугу́бою благода́тию, я́ко раб и́скренний,/ те́мже слы́шиши:/ благи́й ра́бе, бу́ди тебе́, я́ко и́стинному благо́му уго́днику,/ и ны́не вни́ди в ра́дость Го́спода твоего́,/ трудо́в твои́х прие́м воздая́ние.</p>
                <p>Боже́ственная благода́ть духо́вная пома́за тя ми́ром разу́мным, святи́телю,/ пресла́вному гра́ду Росто́ву первопресто́льника,/ в не́мже Богоуго́дное твое́ житие́/ прекра́сна тя показа́, Богому́дре Фео́доре,/ святи́телей был еси́ благоле́пие,/ преподо́бных украше́ние,/ и ны́не мир весь просвеща́еши чуде́сными заря́ми.</p>
                <p>Я́ко свеща́ пресве́тлая,/ и я́ко свети́льник всеми́рный,/ и я́ко заря́ прекра́сная,/ и я́ко звезда́ незаходи́мая,/ посреде́ Вели́кия Це́ркве просия́ша честны́я мо́щи, святи́телю,/ светоно́сными благода́ти луча́ми,/ слове́сное твое́ ста́до просвеща́ющия,/ всех со стра́хом приходя́щих и уми́льно взыва́ющих:/ честна́ пред Го́сподем смерть преподо́бных Его́.</p>
                <p>
                    <style>Сла́ва, глас то́йже:</style>
                </p>
                <p>Челове́че Небе́сный, земны́й А́нгеле,/ де́лателю виногра́да Христо́ва,/ святи́телю Христо́в Фео́доре,/ медото́чными уче́нии ве́рных сердца́ просвети́л еси́,/ и па́ствы твоея́ слове́сных ове́ц до́бре упа́сл еси́,/ и вся Боголе́пно озари́л еси́,/ сего́ ра́ди ны́не от Христа́/ неувяда́емым венце́м увя́злся еси́/ и мо́лишися о душа́х на́ших.</p>
                <p>
                    <style>И ны́не, Богоро́дичен.</style>
                </p>
                <p>
                    <strong>
                        <style>На Литурги́и</style>
                    </strong>
                    <style>слу́жба святи́тельская.</style>
                </p>
                <p>
                    <strong>
                        <style>Святитель Феодор, первый архиепископ Ростовский </style>
                    </strong>― ученик и племянник Преподобного Сергия Радонежского. Его родители Стефан, старший брат Преподобного Сергия, и Анна были известны в Радонеже благочестием и глубокой верой. После ранней кончины супруги овдовевший Стефан продолжил воспитание двух сыновей — Климента и Иоанна (будущего святителя) и вскоре принял монашеский постриг в Хотьковском Покровском монастыре. Потом он поступил в Московский Богоявленский монастырь, где был духовником великого князя Симеона (1340―1353). Младший сын Иоанн, обученный грамоте, продолжил духовное образование под руководством дяди — Преподобного Сергия.</p>
                <p>В 12-летнем возрасте отец привел его к авве Сергию и в храме передал на воспитание великому подвижнику. Тогда же, 20 апреля, Преподобный Сергий постриг юного Иоанна в монашество с именем Феодор, в честь преподобного Феодора Трихины.</p>
                <p>Под руководством святого наставника инок Феодор быстро возрастал в духовной жизни и там же, в пустынной обители Преподобного Сергия, принял священнический сан.</p>
                <p>Когда молодой подвижник открыл духовному отцу свое желание основать особую общежительную обитель, Преподобный ответил, что желает видеть его своим преемником в обители Святой Троицы. Однако намерение священноинока оставалось твердым, и Преподобный Сергий, прозревая в ученике великого подвижника, благословил его избрать место для новой обители. Он облюбовал местечко Симоново, находившееся на берегу Москва-реки. Преподобный Сергий сам приходил осматривать избранное место и одобрил выбор ученика. По благословению святителя Алексия, митрополита Московского, святой Феодор построил церковь в честь Рождества Пресвятой Богородицы. (В 1380 году в этом храме были погребены герои Куликовской битвы схимонахи Александр и Андрей). Новый монастырь стал называться Симоновым.</p>
                <p>Глубокий ум и монашеские подвиги святого снискали ему всеобщую любовь, а благочестивый князь Димитрий IV Иоаннович Донской (1363―1389) избрал его своим духовником и часто поручал ему важные церковные и государственные дела. Так, в 1381 году князь Димитрий посылал святого Феодора в Киев в качестве посланника для приглашения святителя Киприана (11385, память 16 сентября) на Московскую кафедру; в 1383 году с важным церковным поручением он был направлен в Константинополь к Патриарху Нилу (1378―1388), где Первосвятитель возвел святого Феодора в сан архимандрита, а его монастырю даровал степень Патриаршей ставропигии.</p>
                <p>В 1388 году святой Феодор вновь прибыл в Константинополь по делам Русской Церкви и возвратился в Россию в сане архиепископа Ростовского. В течение непродолжительного управления Ростовской епархией святитель Феодор основал в Ростове женский монастырь в честь Рождества Богородицы и не прекращал управления им до блаженной кончины. Святитель был хорошим иконописцем, за свою жизнь он написал множество икон, среди которых и образ Преподобного Сергия Радонежского.</p>
                <p>28 ноября 1394 года архипастырь Ростова преставился к Богу и вскоре был прославлен в лике святых.</p>
                <p>
                    <strong>В то́йже день</strong>
                </p>
                <p>
                    <strong>
                        <style>Священному́ченика митрополи́та Серафи́ма</style>
                    </strong>
                </p>
                <p>
                    <strong/>
                </p>
                <p>
                    <style>Тропа́рь, глас 5:</style>
                </p>
                <p>Во́инство Царя́ Небе́снаго/ па́че земна́го возлюби́в,/ служи́тель пла́менный Святы́я Тро́ицы яви́лся еси́,/ наставле́ния Кроншта́дтскаго па́стыря в се́рдце свое́м слага́я,/ да́нная ти от Бо́га многообра́зная дарова́ния/ к по́льзе наро́да Бо́жия приумно́жил еси́,/ учи́тель благоче́стия/ и побо́рник еди́нства церко́внаго быв,/ пострада́ти да́же до кро́ве сподо́бился еси́,/ священному́чениче Серафи́ме,/ моли́ Христа́ Бо́га// спасти́ся душа́м на́шим.</p>
                <p>
                    <style>Конда́к, глас 6:</style>
                </p>
                <p>Саро́вскому чудотво́рцу тезоимени́т быв,/ те́плую любо́вь к нему́ име́л еси́,/ писа́ньми твои́ми по́двиги и чудеса́ того́ ми́ру возвести́в,/ ве́рныя к его́ прославле́нию подви́гл еси́/ и благода́рственнаго посеще́ния/ сама́го преподо́бнаго сподо́бился еси́./ С ни́мже ны́не, священному́чениче Серафи́ме,/ в Небе́сных черто́зех водворя́яся,/ моли́ Христа́ Бо́га/ серафи́мския ра́дости нам прича́стником бы́ти.</p>
                <p>
                    <strong>
                        <style>Священномученик митрополит Серафим, </style>
                    </strong>в миру — Чичагов Леонид Михайлович, родился 9 июня 1856 года в семье потомственного военного. Семья Чичаговых принадлежала к одному из знаменитых дворянских родов России. Леонид окончил Императорский Пажеский корпус и Артиллерийскую академию. Принимал участие в Балканской русско-турецкой войне (1877―1878), отличившись при взятии Телеша. Георгиевский кавалер, герой Плевны, он в 34 года дослужился до чина полковника.</p>
                <p>По возвращении с Балкан Леонид Михайлович нашел духовную поддержку у святого праведного отца Иоанна Кронштадтского и тридцать лет, до последних дней жизни батюшки, оставался его духовным сыном.</p>
                <p>В 1879 году Леонид Михайлович вступил в брак с Н.Н. Дохтуровой.</p>
                <p>Посетив места, связанные с памятью почитаемого им Саровского старца Серафима, тогда еще не прославленного, Л.М. Чичагов познакомился в Дивеевском монастыре с блаженной Пелагией, которая при жизни старца Серафима находилась в общении с ним. Блаженная, лежавшая больная в постели, пророчески предрекла: «Вот хорошо, что ты пришел, я тебя давно поджидаю: преподобный Серафим велел тебе передать, чтобы ты доложил Государю, что наступило время открытия его мощей и прославления». Так Л.М. Чичагов начал составлять «Летопись Серафимо-Дивеевского монастыря», которую закончил и издал в 1896 году.</p>
                <p>В 1893 году, выйдя в отставку в чине полковника, Л.М. Чичагов по благословению святого праведного Иоанна Кронштадтского принял священнический сан. Через четыре года неожиданное несчастье потрясло душу молодого священника — скончалась его супруга, оставив четырех дочерей. Отец Леонид поручил воспитание дочерей двум доверенным лицам и летом 1898 года в Троице-Сергиевой Лавре принял монашеский постриг с именем Серафим. Вскоре после пострига отец Серафим стал настоятелем Спасо-Евфимиева монастыря в Суздале с возведением в сан архимандрита.</p>
                <p>Благодаря неленостным трудам архимандрита Серафима по составлению жизнеописания Саровского чудотворца и искреннему участию Государя Николая II, которому была преподнесена в подарок «Летопись», в 1903 году Саровский старец преподобный Серафим был всенародно прославлен в лике святых. Отец Серафим составил акафист преподобному Серафиму.</p>
                <p>В 1904 году архимандрит Серафим был назначен настоятелем Ново-Иерусалимского Воскресенского монастыря. В 1905 году архимандрит Серафим был хиротонисан во епископа Сухумского. Вскоре, в сане архиепископа, владыка Серафим был назначен на Орловскую кафедру, потом — на Кишиневскую, а затем — на Тверскую. В 1909 году архиепископ Серафим добился восстановления почитания святой благоверной княгини Анны Кашинской.</p>
                <p>В 1917―1918 годах архиепископ Серафим участвовал в Поместном Соборе Русской Православной Церкви, возглавив отдел монашества.</p>
                <p>В 1921 году святитель Тихон, Патриарх Московский и всея Руси, назначил владыку Серафима митрополитом Варшавским и Привислинским. Но польское правительство не впустило митрополита Серафима в Варшаву, так как он был ревностным борцом за единство Российской Империи.</p>
                <p>Вскоре владыку Серафима арестовали и заключили в Бутырскую тюрьму за противодействие обновленцам, а затем на четыре года сослали в Архангельск. После освобождения владыка некоторое время находился на покое. В 1927 году митрополит Серафим поддержал Декларацию Заместителя Местоблюстителя Патриаршего Престола митрополита Сергия (Страгородского) и был назначен правящим архиереем северной столицы. После кончины в тюрьме священномученика архиепископа Верейского Илариона (Троицкого, память 15 декабря) митрополит Серафим испросил его тело, отпел и похоронил святителя.</p>
                <p>В 1933 году владыку Серафима уволили на покой. Он переехал жить под Москву, на станцию Удельная. Четыре года спустя 82-летняго старца-митрополита арестовали и больного, и немощного на носилках доставили в Таганскую тюрьму. Всё имущество его было конфисковано. Святитель не признал предъявленных ему обвинений, держался мужественно и твердо.</p>
                <p>28 ноября 1937 года митрополита Серафима расстреляли в поселке Бутово под Москвой. Владыку похоронили там же в братской могиле. Прославлен священномученик Серафим в 1997 году. Память его празднуется 28 ноября, а также в воскресенье 25 января или ближайшее после 25 января — в Соборе новомучеников и исповедников Российских, в воскресенье перед 26 августа — в Соборе Московских святых и в 3-е воскресенье по Пятидесятнице — в Соборе Санкт-Петербургских святых.</p>
            </section>
        </section>
        <section>
            <title>
                <p>В 29-й день</p>
            </title>
            <section>
                <title>
                    <p>
                        <style>Свята́го му́ченика Парамо́на и преподо́бнаго Ака́кия, и́же в Ле́ствице свиде́тельствованнаго</style>
                    </p>
                </title>
                <p>
                    <style>На </style>Го́споди, воззва́х:</p>
                <p>
                    <style>стихи́ры мученика 3, глас 4.</style>
                </p>
                <p>
                    <style>Подо́бен:</style> Зва́нный свы́ше:</p>
                <p>Светоявле́нием я́ве озаря́емь,/ всеблаже́нне Парамо́не, Боже́ственнаго Ду́ха,/ тьму глубоча́йшую до конца́ возненави́дел еси́ многобо́жия,/ и прише́л еси́, благоключи́мное вре́мя прие́мь, всеблаже́нне,/ к предлежа́щим страда́нием доблему́дренно,/ и, победоно́сец я́влься,/ низложи́л еси́ го́рдаго и ра́тника всех земны́х,/ велича́я Христа́./ Его́же моли́ спасти́ и просвети́ти ду́ши на́ша.</p>
                <p>За всех Бо́га и Царя́/ мно́жество многочи́сленное закала́емое разуме́в, Парамо́не,/ Боже́ственною ре́вностию разже́глся еси́ и возопи́л еси́:/ Христо́в раб и́скренний есмь всегда́,/ разуме́йте, пребеззако́ннии мучи́тели,/ я́ко бо а́гнец незло́бив, закла́тися се ны́не самозва́н приидо́х./ Не пецы́теся у́бо:/ же́ртва прия́тна Пожре́нному пло́тию мене́ ра́ди во́льно/ бы́ти понужда́юся.</p>
                <p>Седмочи́сленною честву́емь десяти́цею,/ трегу́бно же честны́й,/ со́тницею лик страда́льцев/ многобо́жную низложи́л еси́ лесть пребеззако́ннующих ве́рою,/ с ни́миже венча́лся еси́,/ подвиза́вся доблему́дренно, Парамо́не,/ и лико́м Безтеле́сных, ра́дуяся, сочи́слился еси́./ С ни́миже моли́ся/ вся́кия ско́рби и напа́стей изба́витися нам,/ тя чту́щим и при́сно блажа́щим.</p>
                <p>
                    <style>А́ще изво́лит настоя́тель пе́ти </style>аллилу́ия, 
                    <style>да пою́т сии́ стихи́ры Богоро́дице пре́жде, глас 8, подо́бен то́йже:</style></p>
                <p>Из Безнача́льна Отца́ Сын безле́тно,/ снизхожде́ния ра́ди и спасе́ния челове́ков,/ Бог челове́к бысть,/ да пода́ст первозда́нному ны́не рай,/ тогда́ и все естество́ изба́вится от пре́лести зми́евы,/ и о́браз па́дший спасе́т я́ко Благопремени́тель./ Отону́дуже Ма́терь соде́ла/ Невесторо́дицу чи́сту, я́ко нескве́рну,/ Ю́же, я́ко анки́ру<a type="note" xlink:href="#note242">242</a>
                    вси и приста́нище, ублажа́ем.</p>
                <p>Воплоще́нна Созда́теля всех/ име́ла еси́ во утро́бе Твое́й, Богоблаже́нная,/ вообрази́вшаго челове́ка,/ пре́жде па́дшаго преступле́нием змии́ным,/ Бо́га бо родила́ еси́ пло́тию несказа́нно нам/ и из тле́ния свободи́ла еси́ естество́ все обветша́вшее/ Рождество́м Твои́м./ Те́мже пое́м и сла́вим Твою́ благода́ть, Де́во безневе́стная,/ моли́тися не преста́й/ спасти́ся ду́шам на́шим.</p>
                <p>Да Твоея́ всем мно́жество ми́лости и бла́гости откры́еши нам/ неопредели́мую пучи́ну,/ грехи́ рабо́в Твои́х вся загла́ди,/ и́маши бо, Всенепоро́чная, я́ко Ма́ти су́щи Бо́жия,/ власть созда́ния и во́диши вся,/ я́ко хо́щеши, си́лою Твое́ю,/ и́бо благода́ть Ду́ха Свята́го,/ я́ве все́льшаяся в Тя,/ соде́йствует Ти во всем при́сно, Всеблаже́ннейшая.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>И́же со Отце́м и Ду́хом/ славосло́вимый Сын в вы́шних от Серафи́мов,/ первозда́ннаго па́ки обнови́ти хотя́,/ всего́ Себе́ истощи́ неизрече́нно/ во утро́бе Твое́й, Богоро́дице Всепе́тая,/ и, из Тебе́ возсия́вый, просвети́ весь мир Божество́м,/ изба́вивый от идолонеи́стовства,/ Собо́ю обожи́вый,/ на Небеса́ возведе́ челове́чество,/ Христо́с Бог и Спас душ на́ших.</p>
                <p>
                    <style>Крестобогоро́дичен. Подо́бен то́йже:</style>
                </p>
                <p>Не рыда́й Мене́, Ма́ти,/ зря́щи на Дре́ве пове́шена Твоего́ Сы́на и Бо́га,/ И́же на вода́х пове́сившаго зе́млю неодержи́мо/ и всю тварь созда́вшаго,/ и́бо воскресну́, и просла́влюся,/ и а́дова ца́рствия сокрушу́ кре́постию,/ и погублю́ того́ си́лу,/ и свя́занныя изба́влю от злоде́йства его́,/ я́ко Благоутро́бен,/ и Отцу́ Моему́ приведу́, я́ко Человеколю́бец.</p>
                <p>
                    <style>На стихо́вне Окто́иха.</style>
                </p>
                <p>
                    <style>Преподо́бнаго Ака́кия слу́жба пое́тся на повече́рии.</style>
                </p>
                <p>
                    <style>Кано́н, его́же краегране́сие:</style> Ака́кия, избраннаго послу́шателя, пе́сньми пою́.</p>
                <p>
                    <style>Феофа́н. Глас 4.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Мо́ря чермну́ю
                        <strong>
                            <a type="note" xlink:href="#note243">243</a></strong>пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</emphasis>
                </p>
                <p>Незло́бным нра́вом обло́жся,/ благообра́зную доброде́телей стяжа́л еси́ добро́ту,/ Христо́ву во́льному послуша́нию подо́бяся да́же до сме́рти, всеблаже́нне.</p>
                <p>Зло́бы обрета́теля посрами́л еси́ беззло́бием свои́м,/ терпе́нием же, о́тче, искуше́ний того́ го́рдую и вознесе́нную вражду́/ к земли́, всеблаже́нне, смири́л еси́.</p>
                <p>Воздержа́нием терпели́вным, преподо́бне, предъобуча́яся и страсте́й отсека́я нача́ла,/ безстра́стия оде́ждею украси́лся еси по́слежде,/ благода́тию Боже́ственною покрыва́емь.</p>
                <p>Укрепи́в душе́вное устрое́ние терпе́нием тве́рдым и до́блим, всеблаже́нне, по́мыслом,/ по <style>вся</style> дни терпе́л еси́ му́ченический по́двиг/ и вене́чник показа́лся еси́.</p>
                <p>
                    <style>Богоро́дичен:</style> Кре́пость твори́тельная и пе́ние,/ Бог и Госпо́дь,/ И́же нас ра́ди из Тебе́ воплоще́йся и рожде́йся,/ проро́чески я́коже Иса́ия, Пречи́стая, благовести́.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
                    <emphasis/>
                </p>
                <p>Всего́ тебе́ сама́го Творцу́ твоему́ и Бо́гу, преподо́бне, возложи́в,/ терпе́л еси́ томи́тельное изничтоже́ние.</p>
                <p>Зако́нно страда́льческое терпе́ние, возде́ржниче, показа́л еси́ на земли́,/ те́мже тебе́ Небе́сное весе́лие даде́ся.</p>
                <p>Смире́ние и́стинно, долготерпе́ние опа́сно держа́л еси́,/ терпе́ние, воздержа́ние с послуша́нием, преблаже́нне.</p>
                <p>
                    <style>Богоро́дичен:</style> Всех Соде́тель зи́ждется,/ нас ра́ди, Пречи́стая, плоть прие́мь одушевле́нну,/ из Тебе́, Пресвята́я Богоневе́сто.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
                    <emphasis/>
                </p>
                <p>Умертви́в, о́тче, му́дрость пло́ти твоея́,/ твою́ ду́шу оживи́л еси́ и пра́вды вене́ц прия́л еси́, зовы́й, Ака́кие:/ сла́ва си́ле Твое́й, Го́споди.</p>
                <p>По́двиги до́лги прие́мля,/ и́же по <style>вся</style> дни терпели́вное пока́зывал еси́ сопротивле́ние, о́тче./ Те́мже по сме́рти, я́ко жив, возопи́л еси́:/ сла́ва си́ле Твое́й, Го́споди.</p>
                <p>Тве́рдым умо́м томле́ния за Христа́ претерпе́л еси́, Ака́кие блаже́нне,/ Сего́ помышля́я, на Кресте́ пригвожде́на за спасе́ние ро́да на́шего.</p>
                <p>
                    <style>Богоро́дичен:</style> Чисте́йши еси́ Небе́с и Мы́сленных Сил,/ я́ко сих Зижди́теля, Пречи́стая, ро́ждши./ Те́мже Ти зове́м:/ ра́дуйся, Богоро́дице Всепе́тая.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ты, Го́споди, мой свет/ в мир прише́л еси́,/ Свет Святы́й, обраща́яй из мра́чна неве́дения/ ве́рою воспева́ющия Тя.</emphasis>
                    <emphasis/>
                </p>
                <p>Ты, преподо́бне, я́звами му́жески ураня́емь/ и бие́нии по <style>вся</style> дни терпя́ кре́пко,/ преподо́бно почи́л еси́.</p>
                <p>Тече́ние до́брое сконча́в, Ака́кие незло́бный,/ и трудо́в свобо́дный и боле́зней восприя́л еси́ поко́й.</p>
                <p>Ум твой чи́стым по́мыслом окормля́емь, Ака́кие Богоно́се,/ к Вино́вному всех благополу́чно устреми́ся.</p>
                <p>
                    <style>Богоро́дичен:</style> Ни А́нгельский ум, ни челове́чь мо́жет Рождество́ Твое́ сказа́ти,/ превосхо́дит бо вся́ко постиже́ние ра́зума.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
                    <emphasis/>
                </p>
                <p>Усну́л еси́ блаже́нным сном, блаже́нне,/ и по сме́рти яви́ся, послу́шая, о́тче, вопроша́ющих,/ я́ко не умира́ет послуша́ние име́яй.</p>
                <p>Сконча́в до́брыя по́двиги, тезоимени́те,/ нетле́ннаго, Богому́дре, сподо́бился вои́стинну безсме́ртия,/ иде́же, ра́дуяся, венцы́ побе́ды восприя́л еси́.</p>
                <p>Боже́ственное, и до́брое, и Богоуго́дное воздержа́ние жития́ твоего́, блаже́нне,/ мно́гия утвержда́ет Боже́ственным стра́хом/ и жела́нием благ бу́дущих, Ака́кие.</p>
                <p>
                    <style>Богоро́дичен:</style> Вои́стинну Богоро́дицу Тя ве́рою сла́вим,/ я́ко Бо́га заче́ншую и ро́ждшую Сего́ неискусобра́чно,/ соеди́ншася из Тебе́ прия́тыя святы́м хра́мом.</p>
                <p>
                    <style>Седа́лен, глас 4.</style>
                </p>
                <p>
                    <style>Подо́бен:</style> Ско́ро предвари́:</p>
                <p>Све́тлостию ве́ры и де́тельным све́том/ яви́лся еси́ равноа́нгелен на земли́ вои́стинну, Ака́кие всему́дре./ Показа́л еси́ му́жески кре́пкое ума́ твоего́,/ сокруши́л еси́ напа́дания страсте́й посто́м,/ те́мже и по кончи́не я́ко жив яви́лся еси́, непобеди́ме.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>В пещи́ Авраа́мстии о́троцы</emphasis>
                    <emphasis>перси́дстей/ любо́вию благоче́стия па́че,/ не́жели пла́менем, опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
                </p>
                <p>Всем жела́нием Влады́це иды́й,/ доса́ды, и безче́стия, преподо́бне, и я́звы терпя́, взыва́л еси́:/ благослове́н еси́ в хра́ме сла́вы Твоея́, Го́споди.</p>
                <p>По́мысл твой, Влады́чния помышля́я стра́сти и распя́тие/ и сме́рти поуча́яся, ураня́емь, пел еси́:/ благослове́н еси́ в хра́ме сла́вы Твоея́, Го́споди.</p>
                <p>Мертв во гро́бе, по зако́ну умира́ющих лежа́ без дыха́ния,/ глаго́лющему веща́еши па́че естества́, я́ко не у́мерл есмь, взыва́еши:/ благослове́н еси́ в хра́ме сла́вы Твоея́, Го́споди.</p>
                <p>
                    <style>Богоро́дичен:</style> Уме́ршия, и́мже, Де́во, держи́ми бе́хом зако́ном,/ Жизнь ро́ждши и́стинную, возста́вила еси́ зову́щия:/ благослове́на Ты в жена́х, Всенепоро́чная Влады́чице.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Ру́це распросте́р, Дании́л/ львов зия́ния в ро́ве затче́,/ о́гненную же си́лу угаси́ша,/ доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
                    <emphasis/>
                </p>
                <p>Кре́пким воздержа́нием Бо́гу тебе́ бысть смеси́тися, преподо́бне,/ уз те́ла разре́шшуся и плоть изнури́вшу,/ и виде́нием де́тельным о́тче, зовы́й:/ благослови́те, вся дела́ Госпо́дня, Го́спода.</p>
                <p>С му́ченики Христо́вы сочета́емь и вчиня́емь, непреста́нно, преподо́бне,/ пой Человеколю́бца и моли́ся о нас, восхваля́ющих тя и вопию́щих:/ благослови́те, вся дела́ Госпо́дня, Го́спода.</p>
                <p>Пострада́в зако́нно на земли́,/ небе́сный обре́л еси́ поко́й, ра́дуяся, преподо́бне, со святы́ми,/ и соприча́стник весе́лия и ра́дости их быв, и взыва́я:/ благослови́те, вся дела́ Госпо́дня, Го́спода.</p>
                <p>
                    <style>Богоро́дичен:</style> Воплоща́ется Безпло́тный пре́жде,/ Соде́тель зи́ждется из Тебе́, Всенепоро́чная,/ и́бо в пречи́стая ложесна́ Твоя́ вшед Непостижи́мый,/ описа́нием плотски́м хотя́ объя́тся./ Те́мже вси Тя благослови́м, Мари́е Богоневе́сто.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный/ от несеко́мыя горы́, Тебе́, Де́во,/ краеуго́льный отсече́ся, —/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
                </p>
                <p>Ми́лостивно вмести́ся, о́тче, ко вся́ческих Благоде́телю,/ незло́бия добро́тою украша́яся и красото́ю доброде́телей сия́я,/ те́мже тя вси ублажа́ем.</p>
                <p>Зако́ну повину́яся Влады́чню,/ твою́ преклони́л еси́ вы́ю мона́шествующих боре́нию/ и, победоно́сец, о́тче, быв,/ к незло́бию дости́гл еси́ соверше́нному, всеблаже́нне.</p>
                <p>Пе́ние Бо́гу возсыла́ти со Безпло́тными сподо́бился еси́,/ я́ко соблю́д о́нех житие́ и чистоту́,/ терпе́нием же дел му́чеников сла́ву прия́л еси́.</p>
                <p>Приими́ от нас, Богоно́се, приноси́мое тебе́ пе́ние от чи́ста се́рдца/ и возда́ждь мольба́ми твои́ми/ согреше́ний оставле́ние и спасе́ние, всече́стне.</p>
                <p>
                    <style>Богоро́дичен:</style> Я́ко ко́рень су́щу вои́стинну нетле́ния, Тя, Де́во,/ вси ве́рнии, и утвержде́ния, хвала́ми почита́ем,/ Ты бо Ипоста́сное Безсме́ртие нам родила́ еси́.</p>
                <p>
                    <style>Стихи́ры преподо́бнаго, глас 4.</style>
                </p>
                <p><style>Подо́бен:</style> Я́ко до́бля:</p>
                <p>Воздержа́нием му́дрость плотску́ю умертви́л еси́/ и ду́шу оживи́л еси́ посто́м/ и доброде́телей соверше́нием./ Отсю́ду же и яви́лся еси́ я́ко жив по кончи́не вои́стинну,/ я́коже бо сон вмени́ся тебе́ смерть,/ к Бо́гу преста́вльшуся и в ру́це ду́шу прело́жшу Ему́,/ Ака́кие сла́вне.</p>
                <p>Страсте́й успи́л еси́ жела́ния, Ака́кие,/ бде́ние всено́щное я́ко стяжа́в,/ послуша́ние и смире́ние,/ поуче́ние же Боже́ственных писа́ний,/ и се́рдце чи́сто, и ум несмуще́н./ Те́мже был еси́ и прия́телище Ду́ха Свята́го,/ зари́ чуде́с возсия́в конце́м.</p>
                <p>Мирска́го пристра́стия до конца́ возгнуша́вся,/ безстра́стия сосу́д был еси́,/ любому́дрия же, сла́вне, де́тельным восхожде́нием/ возвы́сился еси́ к самому́ жела́нию коне́чному/ и узре́л еси́ та́йным виде́нием/ неви́димых недомы́сленныя и Боже́ственныя добро́ты,/ Ака́кие всему́дре и блаже́нне.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Отцу́ единосу́щна и Ду́ху сопресто́льна/ из чи́стых крове́й Твои́х воплоти́ла еси́/ и па́че сло́ва породила́ еси́,/ во двух познава́ема де́йственных существа́х, и́стинно и хоте́ниих./ Его́же моли́, Пресвята́я Де́во,/ я́ко Сы́на Твоего́ и Бо́га,/ спасти́ ве́рою чи́стою Тебе́ блажа́щия.</p>
                <p>
                    <style>Крестобогоро́дичен. Подо́бен то́йже:</style>
                </p>
                <p>А́гнца и Па́стыря, Тя на Дре́ве я́ко ви́де,/ А́гница ро́ждшая рыда́ше/ и ма́терски Тебе́ веща́ше:/ Сы́не возжеле́нне,/ ка́ко на Дре́ве кре́стнем пове́шен еси́, Долготерпели́ве?/ Ка́ко ру́це и но́зе Твои́, Сло́ве, пригвозди́шася от беззако́нных,/ и Кровь Твою́ излия́л еси́, Влады́ко?</p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>О́ба кано́на Окто́иха и свята́го на 4, его́же краегране́сие: </style>Воспева́ти твою́ ны́не даждь, му́чениче, благода́ть. 
                    <style>Ио́сиф. Глас 4.</style></p>
                <p>
                    <style>Песнь 1</style>
                </p>
                <p>
                    <style>Ирмо́с:</style>
                    <emphasis>Мо́ря чермну́ю пучи́ну/ невла́жными стопа́ми/ дре́вний пешеше́ствовав Изра́иль,/ крестообра́зныма Моисе́овыма рука́ма/ Амали́кову си́лу в пусты́ни победи́л есть.</emphasis>
                </p>
                <p>Пою́ща светоно́сную твою́ па́мять, му́чениче Парамо́не,/ свеща́тельными Ду́ха заря́ми се́рдце мое́ просвети́/ и пребыва́ти ми Боже́ственными законоположе́ньми укрепи́.</p>
                <p>Му́ченическим пресве́тло благосла́вием, блаже́нне, обогати́лся еси́,/ му́ченическими просия́в добро́тами и кра́сными ра́нами украси́вся, Парамо́не./ Те́мже тя ве́рно ублажа́ем.</p>
                <p>Вод животво́рных Ду́ха сый испо́лнен,/ безбо́жия зно́ем лю́те иста́явшия ороси́л еси́/ и к воде́, сла́вне, воспокое́ния путеводи́л еси́.</p>
                <p>
                    <style>Богоро́дичен:</style> В ле́то Безле́тнаго родила́ еси́, Челове́ка бы́вша,/ Его́же приле́жно моли́, Чи́стая, я́ко Сы́на Твоего́ и Го́спода,/ души́ моея́ ле́тныя стра́сти уврачи́ти, Всенепоро́чная.</p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Весели́тся о Тебе́ Це́рковь Твоя́, Христе́, зову́щи:/ Ты моя́ кре́пость, Го́споди,/ и прибе́жище, и утвержде́ние.</emphasis>
                    <emphasis/>
                </p>
                <p>Возноше́ние вра́жие, смири́вся Христа́ ра́ди, разруши́л еси́/ и того́ полки́ мече́м терпе́ния ссекл еси́.</p>
                <p>Разруши́л еси́ лука́вый сове́т и́же на ве́ру на́шу/ и кре́пко пострада́л еси́, му́чениче страстоте́рпче Парамо́не.</p>
                <p>Укрепи́лся еси́ Боже́ственною благода́тию, я́ко во́ин си́лен,/ и лю́тыя му́ки, му́чениче, я́коже сон, вмени́л еси́.</p>
                <p>
                    <style>Богоро́дичен:</style> Укрепи́ мой ум,/ совраща́емь мно́гими страстьми́, Ма́ти Бо́жия Пречи́стая,/ я́ко да по до́лгу сла́влю Тя.</p>
                <p>
                    <style>Седа́лен, глас 4.</style>
                </p>
                <p>
                    <style>Подо́бен:</style> Вознесы́йся:</p>
                <p>Терпе́нием Боже́ственных повеле́ний очи́стил еси́ ду́шу от скве́рны/ и к страда́льческому пости́гл еси́ соверше́нию, жре́ти бо куми́ром отре́клся еси́ преле́стным,/ подража́я Христа́, копие́м закла́н был еси́, но приле́жно моли́ Его́ о ми́ре, всеблаже́нне Парамо́не.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>По Бо́зе в Твой, Богоро́дице, прибега́ю смире́нный покро́в Боже́ственный,/ припа́дая, молю́ся:/ поми́луй, Пречи́стая, я́ко превзыдо́ша главу́ мою́ греси́,/ и бою́ся, Влады́чице, му́ки, и трепе́щу./ Моле́ние сотвори́, Чи́стая, к Сы́ну Твоему́, от сих изба́вити мя.</p>
                <p>
                    <style>Крестобогоро́дичен:</style>
                </p>
                <p>Из Безнача́льнаго Отца́ рожде́ннаго,/ напосле́док Тя пло́тию Ро́ждшая, на Кресте́ ви́сяща зря́щи, Христе́,/ увы́ Мне! любе́знейший Иису́се,— вопия́ше,—/ ка́ко сла́вимый я́ко Бог от А́нгел,/ от беззако́нных ны́не челове́к, Сы́не, хотя́ распина́ешися?/ Пою́ Тя, Долготерпели́ве.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Вознесе́на Тя ви́девши Це́рковь на Кресте́,/ Со́лнце пра́ведное,/ ста в чи́не свое́м,/ досто́йно взыва́ющи:/ сла́ва си́ле Твое́й, Го́споди.</emphasis>
                    <emphasis/>
                </p>
                <p>Се́рдце твое́, му́жеством огражда́емо и дерзнове́нием, сла́вне, разжига́емо,/ му́ки многоплете́нныя младе́нец стреля́ния, му́чениче доблему́дренне, вмени́л еси́.</p>
                <p>Умерщвля́емы повеле́нием мучи́теля, страда́льцы ви́дев,/ я́коже они́, Боже́ственную ре́вность прия́ше му́ченик Парамо́н/ и к страда́нию прии́де.</p>
                <p>Кре́пко тя растяга́ема и копии́ неми́лостивно бодо́ма,/ и ко́зни вра́жия побежда́юща,/ Христо́с венча́ тя подвигополо́жник, блаже́нне Парамо́не.</p>
                <p>Терпе́нию удивля́яся му́чеников и тех соверше́нию дивя́ся, сла́вне,/ тех приобщи́лся еси́ ре́вности ве́ры и пречестно́му страда́нию.</p>
                <p>
                    <style>Богоро́дичен:</style> Умерщвле́ны челове́ки преступле́нием,/ живоно́сным Твои́м Рождество́м, Де́во Мари́е, всех оживи́ла еси́./ Тем Тя сла́вим и Боголе́пно ублажа́ем.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> 
                    <emphasis>Ты, Го́споди, мой свет,/ в мир прише́л еси́,/ Свет Святы́й, обращя́яй из мра́чна неве́дения/ ве́рою воспева́ющия Тя.</emphasis>
                    <emphasis/>
                </p>
                <p>Дар многоце́нный, тебе́ сама́го, прине́сл еси́ Творцу́ твоему́, пострада́в/ и пре́лесть победи́в, му́чеников удобре́ние.</p>
                <p>Куми́ры, му́дре, и де́монская ка́пища сокруши́л еси́,/ утвержде́но помышле́ние стяжа́в на ка́мени Боже́ственныя ве́ры, Парамо́не.</p>
                <p>Де́монов мно́жество му́жественно острупи́л еси́,/ острупле́нием пло́ти твоея́, страда́льче доблему́дренный,/ те́мже тя ублажа́ем.</p>
                <p>
                    <style>Богоро́дичен:</style> Равноче́стен Отцу́ Сый и Ду́ху Госпо́дь/ от чи́стых Твои́х крове́й воплоти́ся, Чи́стая, Челове́к быв.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Пожру́ Ти со гла́сом хвале́ния, Го́споди,/ Це́рковь вопие́т Ти,/ от бесо́вския кро́ве очи́щшися/ ра́ди ми́лости от ребр Твои́х/ исте́кшею Кро́вию.</emphasis>
                    <emphasis/>
                </p>
                <p>Не был еси́ во вре́мя подвиго́в лени́в, встанли́в же па́че/ и Боже́ственному страда́нию до́блествен./ Сего́ ра́ди вене́ц сла́вы получи́л еси́.</p>
                <p>Му́чеников собо́ру себе́ сочета́л еси́,/ сконча́вшихся усе́рдно пре́жде твоего́ страда́ния, приснопа́мятне,/ и с ни́ми Небе́сному черто́гу сподо́бился еси́.</p>
                <p>Ко́пия подража́теля тя Христо́ва соде́лаша,/ и́миже пробода́емь, му́чениче, к Нему́ восте́кл еси́, венцено́сец,/ умертви́в терпе́ния ору́жием несмы́сленныя.</p>
                <p>
                    <style>Богоро́дичен:</style> Изба́ви мя собла́знов жите́йских, Пренепоро́чная,/ в нощи́ неве́дения безме́стными помышле́нии одержи́маго/ и зло́бою вра́жиею при́сно омрача́емаго.</p>
                <p>
                    <style>По 6-й пе́сни му́ченичен Окто́иха.</style>
                </p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>В пещи́ Авраа́мстии о́троцы перси́дстей,/ любо́вию благоче́стия па́че,/ не́жели пла́менем опаля́еми, взыва́ху:/ благослове́н еси́ в хра́ме сла́вы Твоея́, Го́споди.</emphasis>
                    <emphasis/>
                </p>
                <p>Враче́вств и чуде́с благода́тию, му́дре му́чениче, от Бо́га обога́щся све́тло,/ врачу́еши зову́щия:/ благослове́н еси́ в хра́ме сла́вы Твоея́, Го́споди.</p>
                <p>Простира́емых мук небре́гл еси́,/ все попече́ние имея́ на Небесе́х и зовы́й, достосла́вне:/ благослове́н еси́ в хра́ме сла́вы Твоея́, Го́споди.</p>
                <p>Ты крове́й, страда́льче, огне́м всю попали́л еси́ вещь безбо́жия, сла́вне, лука́вую;/ росо́ю же чуде́с твои́х су́щия в зно́и лю́тых ороша́еши, Парамо́не, зовы́й:/ благослове́н еси́ в хра́ме сла́вы Твоея́, Го́споди.</p>
                <p>
                    <style>Богоро́дичен:</style> Ра́дуйся, еди́на ра́дость ро́ждшая челове́ком,/ ра́дуйся, Не́бо и престо́ле Херуви́мский,/ и пресла́вная пала́то ца́рствующаго всех веко́в, всенепоро́чная Влады́чице.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Ру́це распросте́р, Дании́л/ львов зия́ния в ро́ве затче́,/ о́гненную же си́лу угаси́ша, доброде́телию препоя́савшеся,/ благоче́стия рачи́тели о́троцы, взыва́юще:/ благослови́те, вся дела́ Госпо́дня, Го́спода.</emphasis>
                </p>
                <p>Бо́драго тя храни́теля душа́м стяжа́вше, обогати́хомся,/ успову́юща де́монская мечта́ния всегда́, и пло́ти свире́пыя во́лны,/ и бу́рю помышле́ний, му́чениче многострада́льне, вопию́щих:/ благослови́те, вся дела́ Госпо́дня, Го́спода.</p>
                <p>Струя́ми твои́х свяще́нных крове́й багряни́цу очервлени́л еси́ себе́,/ обветша́ние весьма́ прия́ти не иму́щу,/ и, све́тло украша́емь, на Небесе́х обита́еши, вопия́, блаже́нне:/ благослови́те, вся дела́ Госпо́дня, Го́спода.</p>
                <p>Я́коже овча́ чи́стое, и же́ртва непоро́чная,/ и приноше́ние, всесожега́емо у́гльми свяще́ннаго, му́чениче, страда́ния,/ страстополо́жнику твоему́ Христу́ прине́слся еси́, му́дре, поя́:/ благослови́те, вся дела́ Госпо́дня, Го́спода.</p>
                <p>
                    <style>Богоро́дичен:</style> Зако́на Тя се́ни и проро́ков проначерта́ша, Чи́стая, пропове́дания,/ неизрече́нно хотя́щу бы́ти Бо́га на́шего роди́тельницу, Богоблагода́тная Чи́стая./ Ему́же вси пое́м:/ благослови́те, вся дела́ Госпо́дня, Го́спода.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Ка́мень нерукосе́чный</emphasis>
                    <emphasis>/ от несеко́мыя горы́, Тебе́, Де́во,/ краеуго́льный отсече́ся,—/ Христо́с, совокупи́вый разстоя́щаяся естества́./ Тем, веселя́щеся, Тя, Богоро́дице, велича́ем.</emphasis>
                </p>
                <p>Се светоза́рнаго страстоте́рпца светоявле́нная осия́ па́мять,/ всех ве́рных сердца́ просвеща́ющи Боже́ственным Ду́хом,/ ра́достно ликовству́ющих и ве́рою блажа́щих.</p>
                <p>Я́ко седмокру́жною десяти́цею и трегу́бною со́тницею непобеди́мых му́чеников совокупля́емь,/ с ни́миже те́ло твое́, му́чениче Христо́в, лежи́т,/ и с ни́ми моли́ спасти́ся нам.</p>
                <p>По́прище проше́дше боле́зненное, многови́дных мук испо́лнено,/ и со Христо́м, мир победи́вшим, све́тло победи́вше,/ венцено́сцы му́ченицы, на Небесе́х жи́тельствуете.</p>
                <p>Взят был еси́ от земли́ и по́чести твои́х по́двиг прия́л еси́,/ ны́не же ре́ки источа́еши нам чуде́с, тебе́ чту́щим/ и благоче́стно па́мять твою́ торжеству́ющим, Парамо́не.</p>
                <p>
                    <style>Богоро́дичен:</style> Просвети́ души́ моея́ зе́ницы,/ омраче́нныя невиде́нием тлетво́рнаго греха́, Богороди́тельнице Пречи́стая, Влады́чице,/ Ты бо ве́рных еси́ по́мощь и просвеще́ние, Чи́стая.</p>
                <p>Свети́лен.</p>
                <p>
                    <style>Подо́бен:</style> Жены́, услы́шите:</p>
                <p>Мно́жество непобеди́мое во́инства,/ сосло́вие Боже́ственно непобеди́мое му́чеников, благочестному́дренно воспои́м,/ иму́ще чинонача́льника Парамо́на чу́днаго, обличи́вшаго мучи́теля,/ и́же со все́ми му́ченики вене́ц получи́ сла́вы.</p>
                <p>
                    <style>Богоро́дичен:</style> Ра́дуйся, Бо́жия пала́то;/ ра́дуйся, горо́ осене́нная;/ ра́дуйся, купино́ неопали́мая;/ ра́дуйся, престо́ле сла́вы;/ ра́дуйся, Боже́ственная трапе́зо;/ ра́дуйся, ста́мно всезлата́я;/ ра́дуйся, све́щниче всесве́тлый;/ ра́дуйся, ле́гкий о́блаче, Де́во Ма́ти Мари́е.</p>
                <p>
                    <strong>
                        <style>Святой мученик Парамон и с ним 370 мучеников</style>
                    </strong>пострадали за веру во Христа в 250 году при императоре Декии (243―251). Правитель восточных областей Аквилин заточил в темницу 370 христиан, принуждая их отречься от Христа и принести жертву идолам. Заключенных предавали пыткам, надеясь мучениями и угрозой смерти заставить их отречься от Христа и поклониться языческим божествам. Один из местных жителей, по имени Парамон, видя мучения христиан, открыто обличил жестокость правителя и исповедал свою веру в Единого Истинного Бога,
                    <emphasis/>
                    Господа
                    <emphasis/>
                    Иисуса Христа. Святого Парамона после жесточайших пыток обезглавили вместе с остальными 370-ю мучениками.</p>
                <p>
                    <strong>
                        <style>Преподобный Акакий Синайский</style>
                    </strong>жил в VI веке и был послушником в одном монастыре. Смиренный инок отличался терпением и беспрекословным послушанием своему старцу, у которого был грубый характер. Он заставлял преподобного непомерно работать, морил его голодом, нещадно бил. Несмотря на такое обращение, преподобный Акакий кротко терпел невзгоды и благодарил Бога за всё. Недолго пробыв в таком тяжелом послушании, святой Акакий скончался.</p>
                <p>Старец через пять дней рассказал о смерти своего ученика одному великому старцу, который не поверил, что молодой инок умер. Тогда учитель Акакия позвал этого старца к могиле Акакия. Великий старец, придя к гробу, громко спросил: «Брат Акакий, умер ли ты?» Из могилы раздался голос благоразумного послушника: «Нет, отче, не умер; кто переносит послушание, не может умереть». Пораженный учитель Акакия со слезами упал перед гробницей, прося прощения у своего ученика.</p>
                <p>После этого он изменился нравом, затворился в келлии близ погребения святого Акакия, в молитве и кротости окончил свою жизнь. Это сказание привел в «Лествице» преподобный Иоанн Лествичник (память 30 марта) как пример терпения, послушания и награды за них.</p>
            </section>
        </section>
        <section>
            <title>
                <p>В 30-й день</p>
            </title>
            <section>
                <title>
                    <p>
                        <style>Свята́го и всехва́льнаго апо́стола Андре́я Первозва́ннаго</style>
                    </p>
                </title>
                <p>
                    <style>По П</style>редначина́тельном псалме́ пое́м: Блаже́н муж: 
                    <style>1-й антифо́н. На </style>
                    Го́споди, воззва́х: 
                    <style>стихи́ры на 8, глас 4.</style></p>
                <p>
                    <style>Подо́бен:</style> Зва́нный свы́ше:</p>
                <p>И́же Предте́чевым све́том воображе́н,/ егда́ озаре́ние ипоста́сное сла́вы Оте́ческия яви́ся,/ челове́ческий род за благоутро́бие спасти́ хотя́,/ тогда́ пе́рвый ты, сла́вне, к Нему́ прите́кл еси́,/ озаре́н быв в ра́зуме соверше́ннейшею луче́ю Того́ Божества́,/ отону́дуже и пропове́дник и апо́стол быв Христа́ Бо́га на́шего./ Его́же моли́ спасти́ и просвети́ти ду́ши на́ша.</p>
                <p>И́же Предте́чевым гла́сом оглаше́н,/ егда́ всесвято́е Сло́во воплоти́ся, жизнь нам подая́/ и спасе́ние, су́щим на земли́, благовеству́я,/ тогда́ Тому́, прему́дре, после́довал еси́,/ и себе́ кра́йнее и всесвято́е, я́ко нача́ток, Тому́ освяти́л еси́,/ Его́же и позна́в, и возвести́л еси́/ сро́днику твоему́ Бо́га на́шего./ Его́же моли́ спасти́ и просвети́ти ду́ши на́ша.</p>
                <p>И́же из непло́дове Прозя́бшему учени́к быв,/ егда́ де́вственное Рождество́ возсия́,/ благоче́стия учи́тель,/ и целому́дрия показу́я чистоту́,/ тогда́ ты, тепле́йший доброде́тели рачи́тель, Андре́е блаже́нне, был еси́,/ восхожде́ния в се́рдцы твое́м полага́я,/ и от сла́вы к неизрече́нней взя́лся еси́ сла́ве Христа́ Бо́га на́шего./ Его́же моли́ спасти́ и просвети́ти ду́ши на́ша.</p>
                <p>
                    <style>Сла́ва, глас 4. Анато́лия:</style>
                </p>
                <p>Рыб лови́тву оста́вив, апо́столе,/ челове́ки уловля́еши тро́стию про́поведи,/ низпуща́я, я́коже у́ду, благоче́стия льще́ние/ и возводя́ из глубины́ ле́сти язы́ки вся,/ Андре́е апо́столе,/ верхо́внаго сый единокро́вный/ и вселе́нныя ку́пно пропове́дниче велегла́сный,/ моля́ся не преста́й о нас,/ ве́рою и любо́вию благохва́лящих, всехва́льне,/ при́сно честну́ю па́мять твою́.</p>
                <p>
                    <style>И ны́не, предпра́зднства, глас то́йже:</style>
                </p>
                <p>Иса́ие, лику́й, Сло́во Бо́жие восприими́,/ прорцы́ Отрокови́це Мари́и/ купину́ горе́ти огне́м/ и не сгара́ти заре́ю Божества́./ Вифлее́ме, благоукраси́ся,/ отве́рзи врата́, Еде́ме,/ и волсви́, иди́те/ ви́дети Спасе́ние, в я́слех повива́емое,/ Его́же звезда́ показа́ верху́ верте́па, жизнода́вца Го́спода,/ спаса́ющаго род наш.</p>
                <p>Вход. Проки́мен дне. И чте́ния 3.</p>
                <p>Собо́рнаго посла́ния Петро́ва чте́ние 
                    <style>(зача́ло 58):</style></p>
                <p>Петр, апо́стол Иису́с Христо́в,/ избра́нным прише́льцем разсе́яния,/ По́нта, Галати́и, Каппадоки́и, Аси́и и Вифи́нии,/ по прозре́нию Бо́га Отца́ во святы́ню Ду́ха,/ в послуша́ние и кропле́ние Кро́ве Иису́с Христо́вы,/ благода́ть вам и мир да умно́жится./ Благослове́н Бог и Оте́ц Го́спода на́шего Иису́с Христа́,/ И́же по мно́зей Свое́й ми́лости порожде́й нас во упова́ние жи́во/ воскресе́нием Иису́с Христо́вым от ме́ртвых,/ в насле́дие нетле́нно, и нескве́рно, и неувяда́емо,/ соблюде́но на Небесе́х вас ра́ди,/ и́же си́лою Бо́жиею соблюде́ни ве́рою/ во спасе́ние гото́вое яви́тися во вре́мя после́днее./ О не́мже ра́дуйтеся,/ ма́ло ны́не, а́ще ле́по есть, приско́рбни бы́вше в разли́чных напа́стех,/ да искуше́ние ва́шея ве́ры многочестне́йше зла́та ги́бнуща,/ огне́м же искуше́на,/ обря́щется в похвалу́, и честь, и сла́ву во открове́ние Иису́с Христо́ве./ Его́же не ви́девше, лю́бите,/ и на Него́же ны́не не зря́ще, ве́рующе же,/ ра́дуетеся ра́достию неизглаго́ланною и просла́вленною,/ прие́млюще кончи́ну ве́ре ва́шей спасе́ние душа́м./ О Не́мже спасе́нии взыска́ша и испыта́ша проро́цы,/ и́же о ва́шей благода́ти прореко́ша,/ испыта́юще, в каково́ или в ко́е вре́мя явля́ше в них Дух Христо́в,/ пре́жде свиде́тельствуя о Христо́вех страсте́х и я́же по сих сла́вах,/ и́мже откры́ся, я́ко не им саме́м,/ но нам служа́ху сия́, я́же ны́не возвести́шася вам,/ благовествова́вшими вам Ду́хом Святы́м, по́сланным с Небесе́,/ в ня́же жела́ют А́нгели прини́кнути./ Те́мже, возлю́бленнии,/ препоя́савше чре́сла помышле́ния ва́шего, трезвя́щеся,/ соверше́нне упова́йте на приноси́мую вам благода́ть открове́нием Иису́с Христо́вым./ Я́ко ча́да послуша́ния, не преобразу́ющеся пе́рвыми неве́дения ва́шего похоте́нии,/ но по зва́вшему вы Свято́му и са́ми свя́ти во всем житии́ бу́дите./ Зане́ пи́сано есть:/ свя́ти бу́дите, я́ко Аз Свят есмь./ И а́ще Отца́ называ́ете, нелицеме́рно судя́ща кому́ждо по де́лу,/ со стра́хом жития́ ва́шего вре́мя жи́тельствуйте,/ ве́дяще, я́ко не истле́нным сребро́м или́ зла́том/ изба́вистеся от су́етнаго ва́шего жития́, отцы́ пре́даннаго,/ но честно́ю Кро́вию я́ко А́гнца Непоро́чна и Пречи́ста Христа́,/ предуве́дена у́бо пре́жде сложе́ния ми́ра,/ я́вльшася же в после́дняя ле́та вас ра́ди./ И́же Его́ ра́ди ве́руете в Бо́га,/ воздви́гшаго Его́ из ме́ртвых и сла́ву Ему́ да́вша,/ я́ко да ве́ра ва́ша и упова́ние бу́дет на Бо́га./ Ду́ши ва́ша очи́стивше в послуша́ние и́стины ду́хом,/ в братолю́бие нелицеме́рно, от чи́ста се́рдца друг дру́га люби́те приле́жно,/ порожде́ни не от се́мене истле́нна, но неистле́нна,/ сло́вом Жива́го Бо́га и пребыва́юща во ве́ки./ Зане́ вся́ка плоть, я́ко трава́,/ и вся́ка сла́ва челове́ча, я́ко цвет травны́й./ Изсше́ трава́, и цвет ея́ отпаде́,/ глаго́л же Госпо́день пребыва́ет во ве́ки,/ се же есть глаго́л благовествова́нный в вас./ Отло́жше у́бо вся́ку зло́бу, и вся́ку лесть,/ и лицеме́рие, и за́висть, и вся клеветы́,/ я́ко новорожде́ни младе́нцы, слове́сное и неле́стное млеко́ возлюби́те,/ я́ко да о нем возрасте́те во спасе́ние./ Понеже́ вкуси́сте, я́ко благ Госпо́дь./ К Нему́же приходя́ще, Ка́меню Жи́ву,/ от челове́к у́бо уничиже́ну, от Бо́га же избра́нну, че́стну,/ и са́ми, я́ко ка́мение жи́во,/ зижди́теся в храм духо́вен, святи́тельство свя́то/ возноси́ти же́ртвы духо́вны, благоприя́тны Бо́гови Иису́с Христо́м./ Зане́ пи́сано есть в Писа́нии:/ се полага́ю в Сио́не Ка́мень Краеуго́лен, избра́н, че́стен,/ и ве́руяй в Онь не постыди́тся.</p>
                <p>Собо́рнаго посла́ния Петро́ва чте́ние 
                    <style>(зача́ло 59):</style></p>
                <p>Возлю́бленнии,/ Христо́с пострада́ по нас,/ нам оста́вль о́браз, да после́дуем стопа́м Его́./ И́же греха́ не сотвори́,/ ни обре́теся лесть во усте́х Его́,/ И́же укаря́емь, проти́ву не укаря́ше,/ стражда́, не преща́ше,/ предая́ше же судя́щему пра́ведно./ И́же грехи́ на́ша сам вознесе́ на те́ле Свое́м на Дре́во,/ да, от грех избы́вше, пра́вдою поживе́м,/ Его́же я́звою исцеле́сте./ Бе́сте бо, я́ко о́вцы заблу́ждшия, не иму́ще па́стыря,/ но возврати́стеся ны́не к Па́стырю и Посети́телю душ ва́ших./ Та́кожде же и жены́, повину́ющеся свои́м муже́м,/ да и а́ще не́цыи не повину́ются сло́ву,/ же́нским житие́м без сло́ва плене́ни бу́дут?/ ви́девше е́же со стра́хом чи́сто житие́ ва́ше./ И́мже да есть не вне́шняя плете́ния влас,/ и обложе́ния зла́та, или́ одея́ния риз ле́пота,/ но потае́ный се́рдца челове́к/ в неистле́нии кро́ткаго и молчали́ваго ду́ха,/ е́же есть пред Бо́гом многоце́нно./ Та́ко бо иногда́ и святы́я жены́, упова́ющия на Бо́га,/ украша́ху себе́, повину́ющеся свои́м муже́м:/ я́коже Са́рра послу́шаше Авраа́ма, господи́на того́ зову́щи,/ ея́же бы́сте ча́да, благотворя́ще и не боя́щеся ни еди́наго стра́ха./ Му́жие, та́кожде вку́пе живу́ще с свои́ми жена́ми по ра́зуму,/ я́ко немощне́йшу сосу́ду, же́нскому воздаю́ще честь,/ я́ко и снасле́дницы благода́тныя жи́зни,/ во е́же не прекраща́тися моли́твам ва́шим./ Коне́ц же — вси единому́дрени бу́дите,/ ми́лостиви, братолю́бцы, милосе́рдни,/ благоутро́бни, мудролю́бцы, смиреному́дри,/ не воздаю́ще зла за зло или́ досажде́ния за досажде́ние,/ супроти́вное же благословя́ще,/ ве́дяще, я́ко на се зва́ни бы́сте,/ да благослове́ние насле́дите.</p>
                <p>Собо́рнаго посла́ния Петро́ва чте́ние 
                    <style>(зача́ло 61):</style></p>
                <p>Возлю́бленнии,/ Христу́ пострада́вшу за ны пло́тию,/ и вы в ту же мысль вооружи́теся,/ зане́ пострада́вый пло́тию преста́ от греха́./ Во е́же не ктому́ в челове́ческия по́хоти,/ но в во́лю Бо́жию про́чее во пло́ти жи́ти вре́мя./ Довле́ет бо вам мимоше́дшее вре́мя жития́,/ во́лю язы́ческую твори́вшим,/ хо́ждшим в нечистота́х, в по́хотех, в скотоло́жстве,/ в по́мыслех, в пия́нстве, в козлогласова́ниих,/ в лихоима́нии и богоме́рзских идолослуже́ниих./ О не́мже дивя́тся,/ не сходя́щимся вам в то же блуда́ разлия́ние, ху́ляще,/ и́же воздадя́т сло́во гото́ву Су́щему суди́ти живы́м и ме́ртвым./ На се бо и ме́ртвым благовести́ся,/ да Суд у́бо прии́мут по челове́ку пло́тию,/ поживу́т же по Бо́зе Ду́хом./ Всем же кончи́на прибли́жися,/ уцелому́дритеся у́бо и трезви́теся в моли́твах./ Пре́жде же всех друг ко дру́гу любо́вь приле́жну име́йте,/ зане́ любо́вь покрыва́ет мно́жество грехо́в./ Страннолю́бцы друг ко дру́гу без ропта́ний./ Ки́йждо, я́коже прия́т дарова́ние,/ ме́жду себе́ сим служа́ще,/ я́ко до́брии строи́телие разли́чныя благода́ти Бо́жия./ А́ще кто глаго́лет я́ко словеса́ Бо́жия,/ а́ще кто слу́жит я́ко от кре́пости, ю́же подае́т Бог,/ да о всем сла́вится Бог Иису́с Христо́м,/ Ему́же есть сла́ва и держа́ва во ве́ки веко́в, ами́нь.</p>
                <p>
                    <style>На литии́ стихи́ра хра́ма и апо́стола, глас 1.</style>
                </p>
                <p>Творе́ние Андре́я Иерусали́мскаго:</p>
                <p>Первозва́нный учени́к и подража́тель стра́сти,/ сообразу́я Тя, Го́споди, Андре́й апо́стол,/ и́же во глубине́ неве́дения прельща́емыя иногда́,/ у́дицею Креста́ Твоего́ возвле́к, приведе́ Тебе́./ Те́мже и, спа́сшеся, ве́рнии, вопие́м Ти:/ моли́твами его́, Преблаги́й,/ жизнь на́шу умири́/ и спаси́ ду́ши на́ша.</p>
                <p>Воспои́м, ве́рнии, Петро́ва сро́дника Андре́я,/ Христо́ва ученика́,/ той бо мо́ре мре́жами<a type="note" xlink:href="#note244">244</a>
                    испыта́в иногда́, ры́бы улови́,/ ны́не же вселе́нную тро́стию ло́вит Креста́,/ и язы́ки от пре́лести обраща́ет ко Креще́нию,/ и, Христу́ предстоя́, про́сит ми́ра ми́ру/ и ду́шам на́шим ве́лия ми́лости.</p>
                <p>Огнь у́мный, просвеща́ющ мы́сли и опаля́ющ грехи́/ внутрь прие́м в се́рдцы, апо́стол Христо́в и уче́ник/ сия́ет у́бо та́инственными луча́ми уче́ний/ во язы́ческих непросвеще́нных сердца́х,/ сжига́ет же па́ки хвра́стная нечести́вых баснодея́ния,/ огнь бо Ду́ха таково́е и́мать де́йство./ О, чу́до стра́нно и стра́шно! Бре́нный язы́к, бре́нное естество́, те́ло пе́рстное/ у́мное и невеще́ственное прия́т зна́ние,/ но, о таи́нниче неизрече́нных и зри́телю Небе́сных!/ моли́ озари́тися душа́м на́шим.</p>
                <p>
                    <style>Глас 8. Творе́ние Мала́кса:</style>
                </p>
                <p>Жела́емаго Бо́га/ во пло́ти уви́дев, на земли́ ходя́ща,/ Богови́дче первозва́нне,/ единокро́вному вопия́л еси́, ра́дуяся:/ обрето́хом, о Си́моне, жела́емаго./ Спа́су же Дави́дски возопи́л еси́:/ и́мже о́бразом жела́ет еле́нь на исто́чники вод,/ си́це жела́ет душа́ моя́ к Тебе́, Христе́ Бо́же./ Отону́дуже и жела́нию жела́ние приложи́в,/ Кресто́м прехо́диши, к Нему́же возжеле́л еси́,/ я́ко и́стинный учени́к/ и му́дрый подража́тель быв Кресто́м Того́ страсте́й;/ те́мже и сла́вы о́бщник Его́ быв, приле́жно моли́ся о душа́х на́ших.</p>
                <p>
                    <style>Сла́ва, глас 8.</style>
                </p>
                <p>
                    <style>Андре́я Иерусали́млянина или Анато́лиево:</style>
                </p>
                <p>Пропове́дника ве́ры и слугу́ Сло́ва,/ Андре́я восхва́лим,/ той бо из глубины́ челове́ки уловля́ет,/ вме́сто тро́сти Крест в рука́х держа́,/ и, я́ко у́же низпуща́я си́лу,/ возво́дит ду́ши от ле́сти вра́жия/ и прино́сит Бо́гу дар благоприя́тен при́сно./ Того́, ве́рнии, в ли́це учени́к Христо́вых восхва́лим,/ да мо́лится с ни́ми,/ я́ко да ми́лостив бу́дет нам в день су́дный.</p>
                <p>
                    <style>И ны́не, Богоро́дичен:</style> 
                </p>
                <p>Влады́чице, приими́ моли́тву рабо́в Твои́х/ и изба́ви нас/ от вся́кия ну́жды и печа́ли.</p>
                <p>
                    <style>На стихо́вне стихи́ры, глас 5.</style>
                </p>
                <p><style>Подо́бен:</style> Ра́дуйся:</p>
                <p>Ра́дуйся, слове́сное не́бо,/ сла́ву Бо́жию всегда́ пове́дающее,/ пе́рвый, Христа́ зову́ща послу́шав те́пле/ и безотсту́пно с Ним пребыва́я,/ от Него́же просвеща́емь,/ уви́дел еси́ свет вторы́й/ и су́щия во тьме мо́лниями твои́ми просвети́л еси́,/ бла́гости Того́ подража́я./ Тем всесвято́е твое́ соверша́ем торжество́/ и моще́й ра́ку ра́достне целу́ем,/ от нея́же источа́еши спасе́ние прося́щим/ и ве́лию ми́лость.</p>
                <p>
                    <style>Стих:</style> Во всю зе́млю изы́де веща́ние их/ и в концы́ вселе́нныя глаго́лы их.</p>
                <p>Пе́рвый доброде́телей обрета́тель/ благоутро́бия ра́ди на́шим обложе́ннаго, Андре́е Богому́дре,/ естество́м, совокупи́лся еси́ Ему́ разжже́нною любо́вию,/ единокро́вному вопия́:/ Его́же пропове́даша проро́цы в Ду́се, обрето́хом,/ гряди́ к Его́ красоте́,/ да привлече́ни бу́дем и душе́ю, и помышле́нием,/ я́ко да светово́дствуеми Того́ светлостьми́,/ нощь пре́лести и тьму неве́дения отжене́м,/ Христа́ благословя́ще,/ подаю́щаго ми́ру ве́лию ми́лость.</p>
                <p>
                    <style>Стих:</style> Небеса́ пове́дают сла́ву Бо́жию,/ творе́ние же руку́ Его́ возвеща́ет твердь.</p>
                <p>Язы́ки, неве́дущия Бо́га,/ я́ко из глубины́ неве́дения улови́л еси́/ мре́жею твои́х слове́с/ и возмуща́еши я́ве сла́ная моря́,/ конь хра́брейший/ яви́лся еси́ влады́чествующаго мо́рем, приснопева́емый,/ и гни́лость безбо́жия изсуши́л еси́,/ соль честну́ю вложи́в — му́дрость твою́,/ е́йже и удиви́шася, апо́столе сла́вне,/ обуя́вшей му́дрости безсту́дне присвоя́ющиися,/ Христа́ не ве́дуще,/ подаю́щаго ми́ру ве́лию ми́лость.</p>
                <p>
                    <style>Сла́ва, глас 3. Ге́рманово:</style>
                </p>
                <p>Скро́вника Петро́ва и Христо́ва ученика́,/ рыб лови́теля и ловца́ челове́ков,/ в пе́снех почти́м, Андре́я апо́стола,/ Иису́совым бо уче́нием/ вся наказа́в догма́ты,/ и я́ко льще́ние ры́бам пло́ти беззако́нным предаде́/ и ты́я улови́./ Того́ моли́твами, Христе́,/ пода́ждь лю́дем Твои́м/ мир и ве́лию ми́лость.</p>
                <p>
                    <style>И ны́не, глас то́йже:</style>
                </p>
                <p>Ио́сифе, рцы нам:/ ка́ко от святы́х, Ю́же прия́л еси́, Де́ву/ непра́здну приво́диши в Вифлее́м?/ Аз,— глаго́лет,— проро́ки испыта́в/ и отве́т прии́м от Ангела, уве́рихся,/ я́ко Бо́га роди́т Мари́я несказа́нно,/ Его́же на поклоне́ние волсви́ от восто́к прии́дут,/ с да́ры честны́ми служа́ще./ Воплоти́выйся нас ра́ди,/ Го́споди, сла́ва Тебе́.</p>
                <p>
                    <style>Тропа́рь, глас 4:</style>
                </p>
                <p>Я́ко апо́столов первозва́нный/ и верхо́внаго су́щий брат/ Влады́це всех, Андре́е, моли́ся,/ мир вселе́нней дарова́ти/ и душа́м на́шим ве́лию ми́лость.</p>
                <p>
                    <style>Сла́ва, и ны́не, Богоро́дичен воскре́сен.</style>
                </p>
                <p>
                    <strong>
                        <style>На У́трени</style>
                    </strong>
                </p>
                <p>
                    <style>По 1-м стихосло́вии седа́лен, глас 1.</style>
                </p>
                <p><style>Подо́бен:</style> Гроб Твой:</p>
                <p>Я́ко Боже́ственнаго ученика́ и первозва́ннаго всех Христо́вых ученико́в/ похваля́ем тя любо́вию, Андре́е апо́столе, и ве́рно вопие́м ти:/ изба́ви па́ству твою́, е́йже от Бога́ вве́рился еси́,/ вся́кия ско́рби, и нужд, и собла́знов, и вся́каго озлобле́ния.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Ру́ки Твоя́, Честна́я, святы́я, ны́не просте́рши уми́льне,/ по́мощь нам от Свята́го пода́ждь/ и даждь безбе́дно жизнь соверши́ти сла́вящим Твое́ пресвято́е Рождество́/ и Тя, Влады́чице, напису́ющим, Отрокови́це, наде́жду и хвалу́.</p>
                <p>
                    <style>По 2-м стихосло́вии седа́лен, глас 3.</style>
                </p>
                <p><style>Подо́бен:</style> Боже́ственныя ве́ры:</p>
                <p>Первозва́нна тя обре́те Христо́с,/ таи́нника изря́днейша, Андре́е блаже́нне,/ и повеле́ния Его́ усе́рдно возвыша́юща вселе́нней,/ я́коже перна́т, просвети́л еси́ язы́ков состоя́ния,/ Того́ я́ко Бо́га моли́ дарова́ти нам ве́лию ми́лость.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>Боже́ственная ски́ния была́ еси́ Сло́ва,/ еди́на Пречи́стая Ма́ти Де́во, чистото́ю А́нгелы превозше́дшая,/ па́че всех мене́, персть бы́вша,/ оскверне́на плотски́ми прегреше́ньми, очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
                <p>По полиеле́и седа́лен, глас 5.</p>
                <p>
                    <style>Подо́бен:</style> Собезнача́льное Сло́во:</p>
                <p>Апо́стола вси восхва́лим я́ко самови́дца<a type="note" xlink:href="#note245">245</a>
                    Сло́ва,/ и Боже́ственнаго пропове́дника,/ и язы́ков духо́внаго ловца́ я́ко вои́стинну,/ и́бо приведе́ ны в позна́ние Христо́во Андре́й Богоглаго́ливый,/ ве́лий и́стинно наш предста́тель,/ и ны́не мо́лится непреста́нно во е́же спасти́ ду́ши на́ша.</p>
                <p>
                    <style>Сла́ва, и ны́не, Богоро́дичен:</style>
                </p>
                <p>И́же на Тя наде́жды, Де́во Пречи́стая, несомне́нно иму́щих, покро́в су́щи,/ от разли́чных напа́стей, и обстоя́ний, и бед лю́тых свободи́ нас,/ моля́щи Сы́на Твоего́ со апо́столы Его́,/ и спаси́ вся, воспева́ющия Тя.</p>
                <p>
                    <style>Степе́нна, 1-й антифо́н 4-го гла́са. Проки́мен, глас 4: </style>Во всю зе́млю изы́де веща́ние их и в концы́ вселе́нныя глаго́лы их. 
                    <style>Стих:</style> 
                    Небеса́ пове́дают сла́ву Бо́жию: Вся́кое дыха́ние: 
                    <style>Ева́нгелие от Матфе́я, зача́ло 9.</style></p>
                <p>
                    <style>По 50-м псалме́ стихи́ра, глас 8: </style> Пропове́дника ве́ры и слугу́ Сло́ва: 
                    <emphasis>
                        <style>(</style></emphasis>
                    <emphasis>
                        <style>зри день сей вы́ше</style>
                    </emphasis>
                    <emphasis>
                        <style>).</style>
                    </emphasis>
                </p>
                <p>
                    <emphasis/>
                </p>
                <p>
                    <style>Кано́н Богоро́дицы со ирмосо́м на 6. Глас 1.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Песнь побе́дную пои́м вси Бо́гу,/</emphasis>
                    <emphasis>сотво́ршему ди́вная чудеса́ мы́шцею высо́кою/ и спа́сшему Изра́иля, я́ко просла́вися.</emphasis>
                </p>
                <p>Я́ко еди́на безле́тнаго Сы́на,/ в ле́те поро́ждши воплоще́нна, Всесвята́я Пречи́стая,/ вся ле́тныя стра́сти всестра́стныя моея́ души́ уврачи́.</p>
                <p>Я́звы души́ моея́ и се́рдца ожесточе́ние,/ по́мысла омраче́ние и ума́ побежде́ние потреби́, Пречи́стая,/ я́ко сострада́тельна, Твои́ми моли́твами.</p>
                <p>Я́же Свет ро́ждшая, Изба́вителя моего́,/ тьмы и мук ве́чных та́мо изба́ви мя, Пречи́стая,/ я́ко да спаса́емь, воспева́ю вели́чия Твоя́.</p>
                <p>Ума́ моего́, Всепе́тая, омраче́ния све́том Твои́м отжени́,/ Свет ро́ждшая су́щий па́че ума́,/ и да́руй ми, Блага́я, е́же Свет узре́ти, из Тебе́ возсия́вший нам.</p>
                <p>
                    <style>И апо́стола два кано́на, на 8. Кано́н пе́рвый, творе́ние Иоа́нна мона́ха. Глас 1.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Твоя́ победи́тельная десни́ца/ Боголе́пно в кре́пости просла́вися:/ та бо, Безсме́ртне, я́ко</emphasis>
                    <emphasis>всемогу́щая, проти́вныя сотре́,/ изра́ильтяном путь глубины́ новосоде́лавшая.</emphasis>
                </p>
                <p>Смути́вшуюся мою́ ду́шу помышле́нии же и словесы́/ очи́сти все́льшеюся в тя, пропове́дниче Христо́в Андре́е, Боже́ственною благода́тию,/ я́ко да чи́сте источу́ ти пе́ние досто́йное.</p>
                <p>Честно́е, Предте́ча Христо́в, свои́х ученико́в верхо́внейшее,/ от непло́дове прозя́бший, из Де́вы ро́ждшемуся Христу́ препросла́вленному,/ Андре́я, ра́дуяся, приведе́.</p>
                <p>Жела́нием и любо́вию неукло́нною доброде́тели степе́ней наче́н/ и восхожде́нию при́сно поуча́яся,/ от немощны́я си́лы к верхо́внейшей, Андре́е, си́ле дости́гл еси́.</p>
                <p>
                    <style>Богоро́дичен:</style> Ра́дуйся, благода́ти исто́чниче;/ ра́дуйся, ле́ствице и две́ре Небе́сная;/ ра́дуйся, све́щниче, и ста́мно злата́я, и горо́ несеко́мая,/ Я́же Жизнода́вца Христа́ ми́ру Ро́ждшая.</p>
                <p>
                    <style>Други́й кано́н апо́стола, глас то́йже.</style>
                </p>
                <p>
                    <style>Песнь 1</style>
                </p>
                <p>
                    <style>Ирмо́с:</style> 
                    <emphasis>Столпо́м о́гненным и о́блачным/ Изра́иля наставле́й я́ко Бог,/ мо́ре разве́рже, колесни́цы же фарао́новы глубино́ю покры́,/ пои́м песнь побе́дную, я́ко еди́н просла́вися.</emphasis>
                    <emphasis/>
                </p>
                <p>Тро́стию Ева́нгелия из глубины́ ле́сти изъе́мь, Андре́е многопе́тый,/ ты улови́л еси́ лю́ди,/ я́ко обеща́ Христо́с, научи́вый тя челове́ки, я́ко ры́бы, лови́ти.</p>
                <p>И́же ве́ры столп, седа́лище и́стинных догма́т Христо́вых, Андре́й Богодохнове́нный/ вся <style>Днесь</style> призыва́ет земны́я концы́ пра́зднество ле́тное соста́вити,/ стеце́мся у́бо, вси ве́рнии.</p>
                <p>Морска́го ки́та мре́жами испыту́я,/ худо́жеством лове́ц мре́жею Ду́ха язы́ки, племена́ и лю́ди уловля́еши Ду́хом я́вственнее/ и вы́шнюю глубину́, многочу́дне, я́ве открыва́еши нам.</p>
                <p>Тайногра́дче Небе́сный, самови́дче и ри́торе неизрече́ннаго позна́ния Христо́ва,/ прие́мый свы́ше Ду́ха Свята́го, глаго́люща в язы́цех Седя́щаго,/ огне́м разделя́юща дарова́ния, моли́ спасти́ся нам.</p>
                <p>
                    <style>Сла́ва,</style>
                </p>
                <p>
                    <style>Тро́ичен: </style>Пребезнача́льныя Тро́ицы Еди́нице Пресу́щественней/ ве́рою покланя́юся, не разсеца́я Божества́,/ есть бо Единови́дна, Проста́, Неразде́льна,/ совокупля́ю же сию́ Существо́м, Ли́цы же ве́рне разделя́ю.</p>
                <p>
                    <style>И ны́не, </style>
                </p>
                <p>
                    <style>Богоро́дичен:</style> Младе́нствует Бог из Де́вы и обновля́ет растле́вшияся из Ада́ма,/ разруша́ет же средосте́ние и вражды́ прегражде́ние пло́тию Свое́ю,/ кля́тву благословля́ет прама́тернюю, из Пречи́стыя Ма́тере проше́д.</p>
                <p>
                    <style>Катава́сия:</style>
                    <emphasis>Христо́с ражда́ется:</emphasis>
                </p>
                <p>
                    <emphasis/>
                </p>
                <p>
                    <style>Песнь 3</style>
                </p>
                <p>
                    <style>Ирмо́с:</style> 
                    <emphasis>Да утверди́тся се́рдце мое́ в во́ли Твое́й, Христе́ Бо́же,/ и́же над вода́ми не́бо утвержде́й второ́е/ и основа́вый на вода́х зе́млю, Всеси́льне.</emphasis>
                    <emphasis/>
                </p>
                <p>Непло́дныя мы́сли моея́ безпло́дие все отжени́/ и плодоно́сну доброде́тельми ду́шу мою́ покажи́,/ всесвята́я Богоро́дице, ве́рных помо́щнице.</p>
                <p>Изба́ви мя, Всенепоро́чная, вся́каго осужде́ния/ и мно́гих собла́знов зми́евых,/ ве́чнующаго огня́ и тьмы, я́же Свет ро́ждшая нам невече́рний.</p>
                <p>Стра́шным суди́щем, Чи́стая, и огне́м о́нем неугаси́мым,/ и отве́том лю́тым весь осужде́н есмь,/ потщи́ся спасти́ мя пре́жде конца́, Блага́я, раба́ Твоего́.</p>
                <p>Благослове́н Плод чре́ва Твоего́, Де́во Всепе́тая,/ истле́вшия бо плодо́м дре́ва/ ра́ди Креста́ Его́ нетле́ния прича́стники сотвори́ла еси́ Боже́ственною благода́тию.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Еди́не Ве́дый челове́ческаго существа́ не́мощь/ и ми́лостивно в не вообра́жся,/ препоя́ши мя с высоты́ си́лою,/ е́же вопи́ти Тебе́, Святы́й:/ одушевле́нный хра́ме неизрече́нныя сла́вы Твоея́, Человеколю́бче.</emphasis>
                    <emphasis/>
                </p>
                <p>Прите́кл еси́, жа́ждею не зван, Андре́е,/ но самово́льне жи́зни ко исто́чнику, я́коже еле́нь,/ и всем, сего́ обре́т, пропове́дал еси,/ и, пив, напои́л еси́ нетле́ния вода́ми иста́явшия жа́ждею концы́.</p>
                <p>Уве́дев есте́ственныя зако́ны, Андре́е досточу́дне,/ и о́бщника сро́дника прия́л еси́, вопия́:/ обрето́хом желае́маго и путесотвори́вшаго пло́ти рожде́ние,/ сказа́л еси́ ра́зум духо́вный.</p>
                <p>Мре́жею сло́ва из глубины́ пре́лести улови́л еси́ слове́сныя ры́бы, апо́столе,/ и трапе́зе Христо́вей снедь чи́стую прине́сл еси́,/ просвеще́нныя благода́тию Я́вльшагося в подо́бии пло́ти.</p>
                <p>
                    <style>Богоро́дичен:</style> Бо́га заче́нши во утро́бе, Де́во, Ду́хом всесвяты́м,/ пребыла́ еси́ неопа́льна,/ поне́же Тя купина́, законополо́жнику Моисе́ю пали́му,/ несожже́нна я́ве предвозвести́, огнь прии́мшую нестерпи́мый.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Да утверди́тся се́рдце мое́ в во́ли Твое́й, Христе́ Бо́же,/ и́же над вода́ми Не́бо утвержде́й второ́е/ и основа́вый на вода́х зе́млю, Всеси́льне.</emphasis>
                    <emphasis/>
                </p>
                <p>Сло́вом призыва́ющему,— гряди́ во след Мене́,— Христу́ а́бие после́дова со Андре́ем и Ки́фа,/ роди́теля оста́вивше, и ладию́, и мре́жи,/ я́ко ве́ры предусмотри́телие.</p>
                <p>Ка́пища претвори́в в хра́мы Бо́жия, всече́стне,/ освяти́л еси́ в них сы́ны Креще́ния,/ я́же благода́ть обнови́ водо́ю и Ду́хом.</p>
                <p>Би́сер многоце́нный та́инственне ми́ру предложи́л еси́,/ в селе́ се́рдца твоего́ сокрове́нный, апо́столе,/ его́же ве́рою сокро́вищствоваша язы́цы обре́тшии.</p>
                <p>Я́ко сокро́вище, Ева́нгелие в ру́ки прии́м, многопе́те,/ всю обогати́л еси́ зе́млю Боже́ственныя про́поведи,/ те́мже и па́мять твою́ почита́ет со страда́нии твои́ми.</p>
                <p>
                    <style>Сла́ва, </style>
                </p>
                <p>
                    <style>Тро́ичен: </style>В Тро́ице Еди́ну Си́лу правосла́вне вси воспои́м,—/ Безнача́льнаго, Несозда́ннаго Бо́га, Единосу́щнаго,/ Сопресто́льнаго, Триипоста́снаго, Трисо́лнечнаго, —/ Сию́ воспева́юще.</p>
                <p>
                    <style>И ны́не, </style>
                </p>
                <p>
                    <style>Богоро́дичен:</style> Вся́ка у́бо ма́ти, ча́до ро́ждши, не ктому́ де́вствовати мо́жет,/ Ты же, ро́ждши Христа́, Де́во Ма́ти,/ пребыла́ еси́, млекопита́ющи Жизнь на́шу и чиста́ пребы́вши.</p>
                <p>
                    <style>Седа́лен, глас 8.</style>
                </p>
                <p>
                    <style>Подо́бен:</style> Прему́дрости:</p>
                <p>Я́ко первозва́ннаго всех ученико́в, и самови́дца Сло́ва, и служи́теля,/ Андре́е апо́столе, по до́лгу чтим тя,/ А́гнцу бо, взе́млющему грехи́ ми́ра,/ несомне́нною ве́рою те́пле после́довал еси́,/ отону́дуже и стра́сти Его́ о́бщник показа́лся еси́,/ пло́тию претерпе́вшаго нас ра́ди во́льно смерть./ Сего́ ра́ди вопие́м ти:/ моли́ся Христу́ Бо́гу грехо́в оставле́ние пода́ти/ пра́зднующим любо́вию святую па́мять твою́.</p>
                <p>
                    <style>Сла́ва, ин седа́лен, глас и подо́бен то́йже:</style>
                </p>
                <p>И́дольская свире́пства низложи́в,/ Спа́совы стра́сти вожделе́в, Андре́е блаже́нне, показа́лся еси́ апо́стол,/ с небесе́ всем точа́ чудеса́, и язы́ков был еси, всеблаже́нне, учи́тель./ Тем твою́ па́мять досто́йно чту́ще, в пе́снех сла́вим и ве́рно велича́ем, Госпо́день апостоле,/ моли́ся Христу́ Бо́гу грехо́в оставле́ние дарова́ти/ пра́зднующим любо́вию святу́ю па́мять твою́.</p>
                <p>
                    <style>И ны́не, </style>
                </p>
                <p>
                    <style>Богоро́дичен:</style> Ра́дуйся, престо́ле огнезра́чный Бо́жий;/ ра́дуйся, Отрокови́це, седа́лище ца́рское, о́дре упещренопостла́нный,/ златопорфи́рный черто́же, хлами́до червленоша́рная,/ украше́нный хра́ме, молнено́сная колесни́це, свети́льниче многосве́тлый;/ ра́дуйся, Богоро́дице, двонадесятосте́нный гра́де, и дверь златокова́нная,/ и черто́же светообра́зный, светлопозлаще́нная трапе́зо, Богоукраше́нная ски́ние;/ ра́дуйся, сла́вная Неве́сто солнцека́плющая;/ ра́дуйся, еди́на души́ моей благоле́пие.</p>
                <p>
                    <style>Песнь 4</style>
                </p>
                <p>
                    <style>Ирмо́с:</style> 
                    <emphasis>Ду́хом прови́дя, проро́че Авваку́ме,/ Словесе́ воплоще́ние, пропове́дал еси́, вопия́:/ внегда́ прибли́житися ле́том, познае́шися,/ внегда́ приити́ вре́мени, пока́жешися./ Сла́ва си́ле Твое́й, Го́споди.</emphasis>
                    <emphasis/>
                </p>
                <p>Де́во всесвята́я, нескве́рная ски́ние,/ оскверне́на мя прегреше́ньми очи́сти ны́не щедро́т Твои́х чисте́йшими кропле́ньми/ и даждь ми ру́ку по́мощи, да зову́:/ сла́ва Тебе́, Чи́стая, Богопросла́вленная.</p>
                <p>Храм освяще́нный яви́лася еси́ Бо́га, в Тя все́льшагося, Де́во, па́че ума́,/ Того́ моли́ грехо́вныя нас скве́рны очи́стити,/ я́ко да храм позна́емся и оби́телище Ду́ха.</p>
                <p>Поми́луй мя, Богоро́дице, я́же еди́на ми́лости исто́чник ро́ждшая,/ и разреши́ души́ моея́ лю́тую боле́знь и недоуме́ние се́рдца,/ слез струю́ и умиле́ние пре́жде конца́ да́рующи Боже́ственное моли́твами Твои́ми.</p>
                <p>Позна́в Тя го́ру проро́к Ду́хом Боже́ственным прописа́ присе́нную, Чи́стая,/ иста́явшия пла́менем мно́гих согреше́ний очи́сти хода́тайством Твои́м, Де́во,/ еди́на челове́ков исправле́ние.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Го́ру Тя, благода́тию Бо́жиею приосене́нную,/ прозорли́выма Авваку́м усмотри́в очи́ма,/ из Тебе́ изы́ти Изра́илеву/ провозглаша́ше свято́му/ во спасе́ние на́ше и обновле́ние.</emphasis>
                    <emphasis/>
                </p>
                <p>Боже́ственная, истреби́тельная го́ршаго вседе́тельнаго и светоза́рнаго Ду́ха си́ла,/ в тя, Андре́е, все́льшися Боголе́пне,/ о́гненнаго язы́ка во о́бразе, неизрече́нных показа́ тя пропове́дника.</p>
                <p>Не ору́жия ко мще́нию взя́ше плотска́я/ и к низверже́нию кре́пких тверды́нь вра́жиих, Андре́й всечестны́й,/ но, Христо́м огради́вся, принесе́, плени́в, язы́ки в послуша́ние.</p>
                <p>Го́ру тя, ка́плющую разу́мное весе́лие,/ преесте́ственный Бог, осуществи́выйся е́же о нас, Андре́е, яви́,/ го́ры го́рькия де́монскаго возноше́ния потребля́ющую си́лою Ду́ха.</p>
                <p>Любо́вию соверша́ющия твою́ па́мять в пе́снех,/ от оби́льна да́ра Учи́теля твоего́, Христа́, Андре́е пребога́те,/ духо́внаго весе́лия вода́ми исполня́я не преста́й моли́твами твои́ми.</p>
                <p>
                    <style>Богоро́дичен:</style> Пое́м ве́лие и стра́шное Твое́ таи́нство,/ преми́рных бо утаи́вся чинонача́лий,/ на Тя при́сно Сый сни́де, я́ко дождь на руно́, Всепе́тая,/ на спасе́ние на́ше и обновле́ние.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Ду́хом прови́дя, проро́че Авваку́ме,/ Словесе́ воплоще́ние, пропове́дал еси́, вопия́:/ внегда́ прибли́житися ле́том, позна́ешися,/ внегда́ приити́ вре́мени, пока́жешися./ Сла́ва си́ле Твое́й, Го́споди.</emphasis>
                    <emphasis/>
                </p>
                <p>Мре́жи твоя пове́рг и взем Кре́ст, путе́м после́довал еси́ зову́щему Христу́/ и, мре́жу Ду́ха распросте́р, вме́сто рыб челове́ки ло́виши./ Сла́ва да́вшему ти Ду́ху.</p>
                <p>Ду́ха пла́мень язы́ком прии́м,/ был еси́, апо́столе, Богоприя́тен муж,/ небе́сныя красоты́ обходя́, и я́же в тех у́мная познава́я добро́ты,/ и нам открыва́яй сия́.</p>
                <p>Пусты́ню жа́ждущую напои́л еси́, му́дре, Боже́ственными словесы́ твои́ми/ и показа́л сию́ многопло́дну,/ ча́да церко́вная плодонося́щую про́поведи се́мя./ Сла́ва да́вшему ти Ду́ху.</p>
                <p>Неизрече́нную твою́ добро́ту Андре́й предуви́дев, Иису́се,/ сро́дника призва́ све́тле:/ Пе́тре единокро́вне, обрето́хом Месси́ю, в зако́не и проро́цех пропове́даннаго,/ гряди́, прилепи́мся и́стинно жи́зни.</p>
                <p>
                    <style>Сла́ва, </style>
                </p>
                <p>
                    <style>Тро́ичен: </style>Тро́ицу во Еди́нице воспои́м, ве́рнии,/ во Еди́ном Божестве́ Отца́, и Сы́на, и Ду́ха Боже́ственнаго,/ Существо́ Еди́но и Естество́ Неразде́льне, Неразлу́чне, Неча́стне:/ Еди́н бо в Трех Ли́цех Бог.</p>
                <p>
                    <style>И ны́не, </style>
                </p>
                <p>
                    <style>Богоро́дичен:</style> Еди́наго от Тро́ицы неизрече́нно во чре́ве заче́нши,/ родила́ еси́ нетле́нно я́ко Сы́на,/ и Тро́ица у́бо прило́га отню́д не возыме́,/ и чиста́, я́коже бе и пре́жде рождества́, цела́, Богома́ти, пребы́вши.</p>
                <p>
                    <style>Песнь 5</style>
                </p>
                <p>
                    <style>Ирмо́с:</style> Твой мир даждь нам, Сы́не Бо́жий,/ ино́го бо, ра́зве Тебе́, Бо́га не зна́ем,/ И́мя Твое́ имену́ем,/ я́ко Бог живы́х и ме́ртвых еси́.</p>
                <p>Зе́ницы се́рдца моего́ разве́рзи, Чи́стая,/ зре́ти ми я́сно Боже́ственное сия́ние/ и Твою́ сла́ву неизрече́нную, я́ко да ми́лость получу́ и ве́чную сла́ву.</p>
                <p>Во двою́ хоте́ниих, Еди́наго Честны́я Тро́ицы породила́ еси́, Всенепоро́чная,/ нося́щаго Еди́ну Ипоста́сь,/ Его́же моли́ приле́жно всем спасти́ся нам.</p>
                <p>Пречи́стая, я́ко ро́ждши Спа́са и Бо́га,/ моли́ от вся́кия мя ско́рби, и боле́зней, и озлобле́ния спасе́на соблюсти́,/ Твоего́ непотре́бнаго раба́.</p>
                <p>Моли́, Его́же родила́ еси́, Де́во, па́че ума́, спасти́ ве́рою Тебе́ зову́щия:/ ра́дуйся, Де́во всенепоро́чная,/ ра́дуйся, Благослове́нная, ми́ра предста́тельство.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Просвети́вый сия́нием/ прише́ствия</emphasis>
                    <emphasis>Твоего́, Христе́,/ и освети́вый Кресто́м Твои́м ми́ра концы́,/ сердца́ просвети́ све́том Твоего́ Богоразу́мия/ правосла́вно пою́щих Тя.</emphasis>
                </p>
                <p>Восприя́л еси́, Его́же вожделе́л еси́, Андре́е апо́столе,/ в нетле́нных с Ним обита́в селе́ниих,/ трудо́в твои́х снопы́ пожа́в досто́йно,/ те́мже тя пе́сньми сла́вим.</p>
                <p>Возлюби́л еси́ Влады́ку/ и Того́ во след бы́стро поте́кл еси́, стопа́ми Его́ к жи́зни наставля́емь/ и страсте́й Того́ нелжи́во, прече́стне Андре́е, да́же до сме́рти подража́я.</p>
                <p>Напря́г тя, я́ко стрелу́ си́льну, блаже́нне, испусти́ в весь мир Госпо́дь,/ ураня́я де́моны и злоче́стием уя́звленныя челове́ки врачу́я.</p>
                <p>
                    <style>Богоро́дичен:</style> Веселя́тся Небе́сныя си́лы, зря́ще Тя,/ ра́дуются с ни́ми и челове́ческая собра́ния,/ Рождество́м бо Твои́м соедини́шася, Де́во Богоро́дице, Тя досто́йно сла́вяще.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Озари́ наш ум, Бо́же,/ све́том за́поведей Твои́х,/ и све́тлостию благода́ти Твоея́,/ да́руя нам, Бла́же, Твоя́ ми́лости,/ зане́ свет и мир повеле́ния Твоя́.</emphasis>
                    <emphasis/>
                </p>
                <p>Вожделе́вый Креста́, Христо́в учениче́,/ получи́л еси́ кресто́м твои́м Нетле́нное Ца́рство,/ к нему́же вся привле́кл еси́ Кресто́м Боготаи́нники,/ насле́дство подая́й Богосло́вом того́.</p>
                <p>Поиска́л еси́ Христа́, и́стинно Живота́,/ и, взыска́в, пе́рвый обре́л еси́,/ обре́т же, та́йне прия́л еси́,/ и прие́м Сего́ в само́м да́вшем, и был еси́ сокро́вище жи́зни нетле́нныя.</p>
                <p>Глаго́лы твои́х Боже́ственных греме́ний излия́шася в ми́ре/ и от крае́в до крае́в земли́ проидо́ша,/ окружи́ша бо, яко́же колесо́, и яви́шася твоя́ мо́лния,/ я́ко глаго́лет Дави́д, вселе́нней.</p>
                <p>Помина́й нас, Христо́в учениче́, соверша́ющих твою́ па́мять и чту́щих мо́щи твоя́,/ моли́ся при́сно приле́жно о па́стве,/ ея́же был еси́ изнача́ла храни́тель и спасе́ние.</p>
                <p>
                    <style>Сла́ва, </style>
                </p>
                <p>
                    <style>Тро́ичен: </style>Отца́ и Сы́на и Ду́ха — Бо́га,/ Неразде́льную Тро́ицу, Триипоста́сное Ца́рство просла́вим согла́сно, ве́рнии,/ безпреста́нными Богосло́вии, Сию́ ве́рно песносло́вяще.</p>
                <p>
                    <style>И ны́не, </style>
                </p>
                <p>
                    <style>Богоро́дичен:</style> Родила́ еси́ Свет, не ве́дущи ка́ко,/ всесве́тлый све́щниче Со́лнца светонося́щая,/ и была́ еси́ невеще́ственнаго Све́та но́вое прия́телище,/ точа́щее всей земли́ Богозна́ния зари́.</p>
                <p>
                    <style>Песнь 6</style>
                </p>
                <p>
                    <style>Ирмо́с:</style> 
                    <emphasis>Проро́ка Ио́ну подража́я, вопию́:/ живо́т мой, Бла́же, свободи́ из тли,/ и спаси́ мя, Спа́се ми́ра, зову́ща:/ сла́ва Тебе́.</emphasis>
                    <emphasis/>
                </p>
                <p>Оскверне́на мя мно́гими грехи́,/ молю́ся Тебе́, су́що благо́й и нескверне́й ски́нии,/ омы́й от вся́кия скве́рны хода́тайством Твои́м.</p>
                <p>Ко́рмчий мне бу́ди, Чи́стая,/ вла́емому при́сно в пучи́не лю́тых жития́ искуше́ньми,/ и спаси́ мя ко спасе́ния приста́нищу упра́вивши.</p>
                <p>Треволне́ния помышле́ний, и страсте́й нахожде́ния,/ и глубина́ грехо́в окая́нную мою́ ду́шу обурева́ют,/ помози́ мне, свята́я Влады́чице.</p>
                <p>Вели́чия Тебе́ при́сно сотвори́ Христо́с,/ Его́же моли́ всегда́ возвели́чити на мне/ бога́тыя Своя́ ми́лости, Богоблагода́тная.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Обы́де нас после́дняя бе́здна,/ несть избавля́я,/ вмени́хомся, я́ко о́вцы заколе́ния,/ спаси́ лю́ди Твоя́, Бо́же наш,/ Ты бо кре́пость немощству́ющих и исправле́ние.</emphasis>
                    <emphasis/>
                </p>
                <p>Мо́ре жите́йское препла́вая в ладии́ теле́сней,/ вся́ческая пра́вящаго, Христа́, обре́л еси́ ко́рмчия, всеблаже́нне,/ и к Нему́, ра́дуяся, приста́л еси́, Андре́е всече́стне.</p>
                <p>Ду́хи сло́вом прогоня́ются,/ неду́зи бе́гают, душе́вных же страсте́й мно́жество дале́че от неду́жных отгоня́ются/ да́нною тебе́ от Бо́га, Андре́е, благода́тию.</p>
                <p>Я́ко волна́ ти́хая, кро́тким ду́хом дви́жимь, блаже́нне,/ изсуши́л еси́ моря́ лука́вая многобо́жия Боже́ственными струя́ми/ и ре́ки Богозна́ния всем источи́л еси́.</p>
                <p>
                    <style>Богоро́дичен:</style> Веселя́тся о Тебе́, Де́во Пречи́стая, ро́да на́шего пра́отцы,/ Еде́м восприе́мше Тобо́ю, его́же преступле́нием погуби́ша,/ Ты бо Чи́стая и пре́жде Рождества́ и по Рождестве́ еси́.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Проро́ка Ио́ну подража́я, вопию́:/ живо́т мой, Бла́же, свободи́ из тли/ и спаси́ мя, Спа́се ми́ра, зову́ща: сла́ва Тебе́.</emphasis>
                    <emphasis/>
                </p>
                <p>И́же из Вифсаи́ды изводи́мый,/ нас пра́здновати созыва́ет,/ торжество́ свое́ предложи́в нам изря́дства боре́ний свои́х.</p>
                <p>Худо́жеством ры́барь, ве́рою же учени́к,/ я́ко глубину́ испыту́я сердца́ ве́рных,/ у́дицу низпуща́ет сло́ва и уловля́ет нас.</p>
                <p>Любве́ Христо́вы в се́рдцы твое́м огнь обнося́, учениче́, вопия́л еси́ язы́ком:/ пла́мень ваш угасе́, и́стинно я́вльшуся Христу́.</p>
                <p>Со́лию ум осоли́вше Христо́вою./ я́ди ва́ша услади́ша вам догма́ты небе́сныя и нетле́нныя сла́дости.</p>
                <p>
                    <style>Сла́ва, </style>
                </p>
                <p>
                    <style>Тро́ичен: </style>Отцу́ и Сы́ну и Ду́ху Пра́вому поклони́мся, ве́рнии, —/ Триипоста́сному Естеству́ Неразде́льному, — вопию́ще:/ сла́ва в Тро́ице Бо́гу.</p>
                <p>
                    <style>И ны́не, </style>
                </p>
                <p>
                    <style>Богоро́дичен:</style> Благоволе́нием Отца́ воплоти́ся Сын,/ Ду́хом Бо́жиим во утро́бе Твое́й, Чи́стая,/ и спасе́ пре́жний о́браз, Богороди́тельнице, я́ве.</p>
                <p>Конда́к, глас 2.</p>
                <p>
                    <style>Подо́бен:</style> В моли́твах:</p>
                <p>Му́жества тезоимени́таго Богоглаго́льника/ и Це́ркве возсле́дователя верхо́внаго,/ Петро́ва сро́дника восхва́лим,/ зане́ я́коже дре́вле сему́ и ны́не нам воззва́:/ прииди́те, обрето́хом Жела́емаго.</p>
                <p><style>И́кос:</style></p>
                <p>Дре́вле у́бо Дави́д востяга́ет гре́шнаго, я́ко мене́,/ пове́дати Бо́жия благосло́вне оправда́ния,/ оба́че к ве́ре учи́т па́ки/ и слеза́ми мно́жайшими изглаго́льствует:/ <style>Днесь</style> бо глас Его́ а́ще услы́шите,/ серде́ц не ожесточи́те, я́ко не́когда Изра́иль преогорчи́./ Наво́дит же про́чее во псалме́:/ Го́сподеви вся земля́<a type="note" xlink:href="#note246">246</a>
                    воспо́йте,/ прииди́те, обрето́хом Жела́емаго.</p>
                <p>
                    <style>Песнь 7</style>
                </p>
                <p>
                    <style>Ирмо́с:</style> 
                    <emphasis>Су́щим в пещи́ отроко́м Твои́м, Спа́се,/ не прикосну́ся, ниже́ стужи́ огнь./ Тогда́ трие́ я́ко еди́неми усты́ поя́ху/ и благословля́ху, глаго́люще:/ благослове́н Бог оте́ц на́ших.</emphasis>
                    <emphasis/>
                </p>
                <p>Оскверни́вшуюся страстьми́ ду́шу мою́ освяти́ всегда́ раба́ Твоего́, Чи́стая,/ и ума́ лю́тое плене́ние, и се́рдца ожесточе́ние,/ и де́монов стремле́ния вско́ре потреби́.</p>
                <p>Умерщвле́ный страстьми́ плотски́ми, Всенепоро́чная, оживи́ ум мой,/ и Бо́гу уго́дная соверша́ти укрепи́ мя,/ да велича́ю Тя, да сла́влю при́сно благоутро́бие Твое́.</p>
                <p>Умерщвле́на мя, Влады́чице чи́стая, плотски́ми страстьми́,/ и души́ моея́ смире́нныя скве́рну лю́тую очища́ющи, Де́во,/ и ловле́ния неви́димых враго́в изба́ви и спаси́ мя.</p>
                <p>Тебе́, Всесвята́я, Непоро́чная, Чи́стая,/ раби́ Твои́, всегда́ день и нощь припа́даем, сокруше́нием се́рдца моля́ще/ избавле́ние грехо́в обрести́ нам Твои́ми моли́твами.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Тебе́, у́мную, Богоро́дице, пещь/ разсмотря́ем, ве́рнии,/ я́коже бо о́троки спасе́ три Превозноси́мый,/ мир обнови́, во чре́ве Твое́м всеце́л,/ хва́льный отце́в Бог и препросла́влен.</emphasis>
                    <emphasis/>
                </p>
                <p>Нелжи́во я́вственно испо́лнися обеща́ние Твое́, Христе́,/ бу́ри бо учени́к Твой Боже́ственнейший,/ сло́вом запреща́я, на кро́ткую тишину́ преложи́,/ хва́льный отце́в Боже и препросла́вленный.</p>
                <p>На у́мную Сио́на, апо́столе, взы́ти го́ру повеле́н,/ спасе́ния же прии́м ча́шу,/ ра́дуяся, подае́ши, преходя́ сме́ртию к Боже́ственней жи́зни,/ хва́льнаго отце́в Бо́га и препросла́вленнаго.</p>
                <p>Тя слове́сную реку́ показа́ Боже́ственная вода́ жи́зни,/ преле́стныя ре́ки пото́ки изсуша́ющую, блаже́нне, пропове́дания/ и вопию́щия напая́ющую:/ хва́льный отце́в Бо́же и препросла́вленный.</p>
                <p>Ты земноро́ден сый, апо́столе, преесте́ственно чудоде́йствуеши,/ любо́вию бо сраствори́вся, Тому́ после́довал еси́, возлюби́вшему тя Христу́,/ хва́льный, воспе́вая, Бог и препросла́вленный.</p>
                <p>
                    <style>Богоро́дичен:</style> Тя Иа́ков, Богоро́дице, ле́ствицу проро́чески разуме́,/ Тобо́ю бо на земли́ Превыша́емый яви́ся челове́ком и поживе́, я́коже благоволи́:/ хва́льный отце́в Бог и препросла́вленный.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Су́щим в пещи́ отроко́м Твои́м, Спа́се,/ не прикосну́ся, ниже́ стужи́ огнь./ Тогда́ трие́, я́ко еди́неми усты́, поя́ху/ и благословля́ху, глаго́люще:/ благослове́н Бог оте́ц на́ших.</emphasis>
                    <emphasis/>
                </p>
                <p>Всесвята́го Ду́ха огнь, соше́дый свы́ше, апо́столе Христо́в,/ язы́ки но́вы, и́миже никогда́ же веща́л еси́ ми́ра конце́м,/ повеле́ тебе́ глаго́лати вели́чия Его́.</p>
                <p>Преудивля́ет вся́ку мысль про́поведь,/ ю́же воструби́сте земли́, таи́нницы Христо́вы и зри́теле вы́шних,/ я́ко еди́ни двана́десяте, тьмы земли́ просвети́сте.</p>
                <p>Удивле́на бысть, Влады́ко Христе́, благода́ть Твоя́ в Богому́дрых ученице́х,/ я́ко ма́лии и простцы́ су́ще, всю зе́млю протеко́ша/ от коне́ц ея́ да́же до коне́ц всех.</p>
                <p>Кто научи́ тя та́ко глаго́лати, апо́столе?/ Кто просвети́ твой ум, зре́ти я́сно непристу́пныя сла́вы зарю́,/ возсия́вшую и́стины свет в сердца́х на́ших?</p>
                <p>
                    <style>Сла́ва,</style>
                </p>
                <p>
                    <style>Тро́ичен: </style>Тро́ически воспои́м, ве́рнии,/ сла́вяще Безнача́льнаго Отца́ и Сы́на и Ду́ха Пра́ваго, —/ Еди́нственное Существо́ Еди́но, — Ю́же трегу́бо да воспои́м:/ Свят, Свят, Свят еси́ во ве́ки, ами́нь.</p>
                <p>
                    <style>И ны́не, </style>
                </p>
                <p>
                    <style>Богоро́дичен:</style> Я́ко от Тро́ицы Еди́наго Тя, Христе́, сла́вим,/ я́ко из Де́вы воплоти́выйся кроме́ враще́ния,/ челове́чески вся поне́сл еси́, не отступи́в Естества́ Оте́ческаго, И́исусе,/ а́ще и соедини́лся еси́ нам.</p>
                <p>
                    <style>Песнь 8</style>
                </p>
                <p>
                    <style>Ирмо́с:</style> 
                    <emphasis>Его́же ужасаю́тся А́нгели и вся Еди́нства,/ я́ко Творца́ и Го́спода,/ по́йте, свяще́нницы, прослави́те, о́троцы,/ благослови́те, лю́дие,/ и превозноси́те во вся ве́ки.</emphasis>
                </p>
                <p>Воплоща́ется Безпло́тный из Тебе́ Боголе́пно:/ Его́же моли́, Пречи́стая, стра́сти моея́ души́ умертви́ти/ и оживи́ти ю, умерщвле́нную дре́вле зле́йшим грехо́м.</p>
                <p>Уврачи́ла еси́ сокруше́ние Ада́ма пе́рстнаго,/ Спа́са ро́ждши, Пречи́стая, и Бо́га,/ Того́ умоли́ я́звы души́ моея́ уврачи́ти, неизле́чно неду́гующия.</p>
                <p>Возста́ви лежа́ща мя во глубине́ злых/ и ны́не борю́щия мя победи́ враги́,/ уя́звленную безме́стными сластьми́ ду́шу мою́, Чи́стая, не пре́зри,/ но уще́дри и спаси́.</p>
                <p>Уврачи́, Пречи́стая, стра́сти моего́ се́рдца, ро́ждшая всех Врача́,/ и пра́ведных ча́сти покажи́ мя прича́стника, Де́во, Христа́ умоля́ющи.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>В пещи́ о́троцы Изра́илевы,/ я́коже в горни́ле,/ добро́тою благоче́стия чисте́е зла́та блеща́хуся, глаго́люще:/ благослови́те, вся дела́ Госпо́дня, Го́спода,/ по́йте и превозноси́те во вся ве́ки.</emphasis>
                    <emphasis/>
                </p>
                <p>Светоно́сная и веселотво́рная луча́ врачева́ний, Андре́е, Христо́в апо́столе,/ осиява́ет нас Боже́ственная па́мять твоя́, вопию́щих:/ вся дела́ Госпо́дня, Го́спода по́йте и превозноси́те во вся ве́ки.</p>
                <p>Челове́ческое естество́ получи́в, того́ превозше́л еси́ зако́ны,/ и ко А́нгельстей преше́л еси́ ски́нии, Андре́е апо́столе, и зове́ши:/ вся дела́ Госпо́дня, Го́спода по́йте и превозноси́те во вся ве́ки.</p>
                <p>Е́же с высоты́ Ду́ха Бо́жия дохнове́ние тя пре́жде о́гненно просвети́,/ ри́тора, Богоглаго́ливе, показу́ет те́пла, вопию́ща, апо́столе, Христу́ твоему́:/ вся дела́ Госпо́дня, Го́спода по́йте и превозноси́те во вся ве́ки.</p>
                <p>Светолу́чен, я́коже мо́лния, во свет язы́ков изше́л еси́,/ тьму неве́дения отгоня́, и ве́рныя просвеща́я, зову́щия:/ благослови́те, вся дела́ Госпо́дня, Го́спода, по́йте и превозноси́те Его́ во ве́ки.</p>
                <p>
                    <style>Богоро́дичен:</style> Ра́дуйся, престо́ле сла́вы Бо́жия, ра́дуйся, ве́рных стено́,/ Е́юже Свет су́щим во тьме возсия́, — Христо́с, Тебе́ блажа́щим и вопию́щим:/ вся дела́ Госпо́дня, Го́спода по́йте и превозноси́те Его́ во ве́ки.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>На Сина́и купину́ горя́щу/ неопа́льну сохра́ншаго/ и о́троки посреде́ горя́щаго пла́мене изба́вльшаго,/ Бо́га по́йте, благослови́те/ и превозноси́те Его́ во ве́ки.</emphasis>
                    <emphasis/>
                </p>
                <p>Худо́жеством ры́барства из мо́ря улови́л еси́ ры́бы, всему́дре,/ ны́не же ве́рою челове́ки ло́виши Христу́ от ле́сти вра́жия,/ глубина́ бо бе лесть иногда́, погружа́ющая язы́ки бу́рею неве́дения.</p>
                <p>У́мную жития́ нево́лненно преплы́л еси́ глубину́, апо́столе,/ прелете́в ве́трилом Ду́ха, ве́рою Христо́вою./ Те́мже и в приста́нище жи́зни дости́гл еси́, ра́дуяся, во вся ве́ки.</p>
                <p>У́мному Со́лнцу, на Дре́ве заше́дшу самовла́стною во́лею,/ и́же Со́лнца свети́льник сразреши́тися ища́й заити́ во Христа́,/ на дре́ве пове́шен бысть кре́стнем Андре́й вели́кий, свети́ло церко́вное.</p>
                <p>О учениче́ и люби́миче Христо́в и сочи́сленне апо́столов Его!/ Егда́ на Престо́ле ся́дет Судия́ с ва́ми двана́десятьми суди́ти, я́ко обеща́ние глаго́лет,/ бу́дите тогда́ нам человеколю́бия стена́.</p>
                <p>Благослови́м Отца́, и Сы́на, и Свята́го Ду́ха, Го́спода.</p>
                <p>
                    <style>Тро́ичен: </style>Трисве́тлую Еди́ницу и Тро́ицу Сопресто́льную/ возславосло́вим неразделя́юще, соединя́юще же <style>ю</style> соесте́ственно,/ я́ко Еди́но и́стинно Существо́, соедине́нно в Ли́цех Трех неслива́емо.</p>
                <p>
                    <style>Богоро́дичен:</style> Су́ща от Тро́ицы Еди́наго заче́нши, родила́ еси́,/ воплоще́ннаго из Тебе́ и обновля́ющаго зако́ны естества́ Рождество́м Твои́м, Чи́стая,/ Того́ о нас я́ко Бо́га при́сно моля́щи не преста́й, Богоро́дице.</p>
                <p>
                    <style>Песнь 9</style>
                </p>
                <p>
                    <style>Ирмо́с:</style> 
                    <emphasis>Светоно́сный о́блак, в о́ньже всех</emphasis>
                    <emphasis>Влады́ка,/ я́ко дождь с небесе́ на руно́, сни́де/ и воплоти́ся нас ра́ди,/ быв Челове́к, Бе́знача́льный,/ велича́ем вси я́ко Ма́терь Бо́га на́шего Чи́стую.</emphasis>
                </p>
                <p>Грехолюби́в сый, в нераде́нии пребыва́ю и суди́ща, Чи́стая, неумы́тнаго трепе́щу,/ в не́мже соблюди́ Твои́ми святы́ми моли́твами, Богоневе́сто, неосужде́нна,/ да я́ко предста́тельницу мою́ ублажа́ю Тя при́сно.</p>
                <p>Трепе́щу суди́ща, Де́во, и незабве́ннаго о́ка Твоего́ Сы́на,/ дея́ния сра́мная на земли́ соверши́в, и сего́ ра́ди Тебе́ зову́:/ всеблагоутро́бная Влады́чице, помози́ ми,/ и тогда́шния ну́жды изми́ мя, и спаси́, Чи́стая.</p>
                <p>Коль стра́шен день испыта́ния, Отрокови́це,/ коль ужа́сен отве́т, коль лют срам!/ Кто постои́т про́чее, пречи́стая Влады́чице?/ Поми́луй стра́стную мою́ ду́шу/ и пре́жде конца́ даждь ми оставле́ние, Чи́стая.</p>
                <p>Свет поро́ждшая Боже́ственный,/ омраче́ннаго вся́кими прило́ги лука́ваго и зло́бами вся́кими/ и прогне́вающаго Бо́га, Всенепоро́чная, просвети́,/ путеводя́щи к благи́м дея́нием, я́ко вино́вна су́щи всех до́брых.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>О́браз чи́стаго рождества́ Твоего́/ огнепали́мая купина́ показа́ неопа́льная;/ и ны́не на нас напа́стей свире́пеющую угаси́ти, мо́лимся, пещь,/ да Тя, Богоро́дице,/ непреста́нно велича́ем.</emphasis>
                    <emphasis/>
                </p>
                <p>Я́ко учени́к всеизя́щнейший,/ на Кресте́ хоте́нием распе́ншемуся Влады́це твоему́ да́же до сме́рти после́дуя,/ возше́л еси́, ра́дуяся, на высоту́ креста́,/ идя́й ше́ствием на Небеса́, блаже́нне апо́столе.</p>
                <p>Дверь Еде́ма тебе́ отве́рзеся, и предложи́ся ле́ствица небе́сная,/ и прия́ша тя небе́сныя оби́тели,/ и предста́л еси́, ра́дуяся, апо́столе, Христу́ Жизнода́вцу/ о ми́ре моли́твенник изя́щнейший.</p>
                <p>Ра́вными просла́вился еси́ страда́ньми Учи́теля твоего́, блаже́нне Андре́е всему́дре,/ кресто́м бо Боже́ственный коне́ц прия́л еси́ и прича́стием Бог был еси́./ Те́мже тя мо́лим о нас при́сно моли́ся.</p>
                <p>Ра́дуяся, дво́ице всеизря́днейшая, на Небесе́х насле́довавши ны́не гражда́нство,/ назира́ете же венце́в произволе́ние,/ тех побежда́ющи си́лу, и Боже́ственных дарова́ний просвеща́ете светлостьми́.</p>
                <p>
                    <style>Богоро́дичен:</style> Из ко́рене Дави́дова прозябла́ еси́ проро́ческаго, Де́ва, и Богооте́ческаго,/ но и Дави́да я́ко и́стинно Ты просла́вила еси́,/ я́ко ро́ждшая проро́чествуемаго Го́спода сла́вы,/ Его́же пою́ще, досто́йне велича́ем.</p>
                <p>
                    <style>Ин</style>
                </p>
                <p>
                    <style>Ирмо́с:</style> 
                    <emphasis>Светоно́сный о́блак, в о́ньже всех Влады́ка,/ я́ко дождь с небесе́ на руно́, сни́де/ и воплоти́ся нас ра́ди,/ быв Челове́к, Безнача́льный,/ велича́ем вси я́ко Ма́терь Бо́га на́шего Чи́стую.</emphasis>
                    <emphasis/>
                </p>
                <p>И́же мре́жу распростры́й та́инственнаго Боговиде́ния/ и я́ко ры́бы в ней улови́вый добро́тами небе́сных разуме́ний,/ моли́, свя́те, Святу́ю Тро́ицу источи́ти и нам очище́ние.</p>
                <p>Благодари́м язы́цы, тобо́ю просве́щшиися и от земли́ на Небеса́ тобо́ю возведе́ннии,/ служе́ния бо вра́жия отсту́пльше, бы́хом соприча́стницы святы́х А́нгел,/ Госпо́дния же сла́вы о́бщницы.</p>
                <p>Неизрече́нных самови́дцы и служи́телие Сло́ва,/ таинственново́дцы и зри́телие неизсле́дных,/ снасле́дником и нам бы́ти моли́теся, апо́столи, Христо́ва ца́рствия/ и прича́стником Божества́ Его́.</p>
                <p>Вяза́ти и реши́ти прие́мше от Христа́ власть,/ разреши́те вся от уз мно́гих прегреше́ний,/ егда́ прии́дет Христо́с и вси ся́дите двана́десять на престо́лех толи́цех/ суди́ти вся племена́ Изра́илева.</p>
                <p>
                    <style>Сла́ва, </style>
                </p>
                <p>
                    <style>Тро́ичен: </style>Триипоста́сное Естество́ и Неразде́льную Сла́ву, в Божестве́ Еди́ном пева́емую,/ непреста́нно на Небеси́ и на земли́ Тро́ицу неразлу́чную просла́вим,/ с Сы́ном Отцу́ и Ду́ху покланя́ющеся благоче́стно.</p>
                <p>
                    <style>И ны́не,</style>
                </p>
                <p>
                    <style>Богоро́дичен:</style> Под Твое́ благоутро́бие прибега́ющия ве́рою/ и покланя́ющияся благоче́стно Сы́ну Твоему́, Де́во Богороди́тельнице,/ Того́ я́ко Бо́га ми́ра и Го́спода моли́/ от тле́ния и бед изба́вити и вся́ких напа́стей.</p>
                <p>
                    <style>Свети́лен.</style>
                </p>
                <p>
                    <style>Подо́бен:</style> Ду́хом во святи́лищи:</p>
                <p>Сло́во Пребезнача́льное обре́т тя, всеблаже́нне,/ первозва́нна показа́ всех апо́столов, Андре́е приснопа́мятне,/ и, Сего́ стопа́м возсле́дуя, показа́лся еси́ путево́ждь заблу́ждших,/ к Небе́сному сия́ возводя́ Боже́ственному ше́ствию.</p>
                <p>
                    <style>Сла́ва,</style>
                </p>
                <p>
                    <style>Подо́бен:</style> Жены́, услы́шите:</p>
                <p>Петро́ва скро́вника, ученико́в пе́рвейшаго,/ самови́дца и слугу́ бы́вшаго Сло́ва, Андре́я апо́стола пресла́вно восхва́лим,/ язы́ки бо просвети́ и, ра́спят быв,/ кончи́ну подъе́млет, я́ко учени́к Влады́ки.</p>
                <p>
                    <style>И ны́не, </style>
                </p>
                <p>
                    <style>Богоро́дичен:</style> Бо́га, Его́же родила́ еси́, Де́во всенепоро́чная,/ моли́ о всех, благоче́стно Тя чту́щих, с первозва́нным Андре́ем/ улучи́ти Боже́ственнаго осия́ния Твоего́ Сы́на/ и стоя́ния избра́нных и святы́х, и́бо мо́жеши, я́ко хо́щеши.</p>
                <p>
                    <style>На хвали́тех стихи́ры, на 4. Глас 1.</style>
                </p>
                <p><style>Подо́бен:</style> Небе́сных чино́в:</p>
                <p>Вифсаи́до, ны́не весели́ся,/ в тебе́ бо процвето́ша от ма́терня удо́лия/ благово́ннейшии кри́ни, Петр и Андре́й,/ ми́ру всему́ про́поведь ве́ры благово́нствующе/ благода́тию Христо́вою,/ Его́же и страсте́м приобщи́шася.</p>
                <p>Андре́е, ра́дуйся и игра́й,/ я́ко прия́л еси́ я́ве во словесе́ сия́нии/ Со́лнца сла́вы, Христа́ Жизнода́вца,/ Его́же и держа́ся, ве́рою пропове́дал еси́./ Того́ моли́ непреста́нно о нас,/ ве́рою воспева́ющих тя.</p>
                <p>Тайноучи́тель Боже́ственнаго строе́ния Христо́ва,/ избра́нный в пе́рвых, учени́к бы́ти Сло́ва,/ Андре́й Богови́дец, вопия́, глаго́лет,/ единокро́внаго Петра́ уви́дев:/ обрето́хом Месси́ю,/ Его́же писа́ние и проро́цы предпропове́даша.</p>
                <p>Па́трский тя град па́стыря стяжа́,/ и градоде́ржца Боже́ственнаго,/ и бед вся́ческих изба́вителя,/ и храни́теля тя, Андре́е му́дре,/ благода́рно чту́щий тя,/ но моли́ непреста́нно о нем спасти́ся неврежде́нну.</p>
                <p>
                    <style>Сла́ва, глас 8:</style>
                </p>
                <p>Пропове́дника ве́ры/ и слугу́ Сло́ва, Андре́я восхва́лим,/ той бо из глубины́ челове́ки уловля́ет,/ вме́сто тро́сти Крест в рука́х держа́ и я́ко у́же низпуща́я си́лу,/ возво́дит ду́ши от ле́сти вра́жия/ и прино́сит Бо́гу дар благоприя́тен при́сно./ Того́, ве́рнии, в ли́це учени́к Христо́вых восхва́лим,/ да моли́тся с ни́ми,/ я́ко да ми́лостив бу́дет нам в День Су́дный.</p>
                <p>
                    <style>И ны́не, глас то́йже:</style>
                </p>
                <p>Восприими́, Вифлее́ме, Бо́жию митропо́лию,/ Свет бо незаходи́мый в тебе́ роди́тися прихо́дит./ А́нгели, удиви́теся на Небеси́;/ челове́цы, просла́вите на земли́;/ волсви́, из Перси́ды пресла́вныя да́ры принеси́те;/ па́стырие, свиря́юще, Трисвято́е пе́ние песновоспо́йте./ Вся́кое дыха́ние да хва́лит Вседе́теля.</p>
                <p>
                    <style>Славосло́вие вели́кое и отпу́ст.</style>
                </p>
                <p>
                    <strong>
                        <style>На Литурги́и</style>
                    </strong>
                </p>
                <p>
                    <style>Блаже́нны от кано́нов, пе́сни 3-я и 6-я. Проки́мен, глас 8: </style>Во всю зе́млю изы́де веща́ние их/ и в концы́ вселе́нныя глаго́лы их. 
                    <style>Стих:</style> 
                    Небеса́ пове́дают сла́ву Бо́жию,/ творе́ние же руку́ Его́ возвеща́ет твердь. <style> Апо́стол к Кори́нфяном, зача́ло 131.</style>
                    Аллилу́ия, 
                    <style>глас 1: </style>
                    Испове́дят Небеса́ чудеса́ Твоя́, Го́споди: 
                    <style>Ева́нгелие от Иоа́нна, зача́ло 4. Прича́стен: </style>
                    Во всю зе́млю изы́де веща́ние их/ и в концы́ вселе́нныя глаго́лы их.</p>
                <p>
                    <strong>
                        <style>Святой апостол Андрей Первозванный, </style>
                    </strong>один из двенадцати апостолов (греч. ἀπόστολος — посланник), избранных Самим Господом для евангельской проповеди. Родился в городе Вифсаиде в Галилее, впоследствии жил вместе со своим братом Симоном (Петром) в Капернауме, на берегу Геннисаретского озера, доставляя себе средства к существованию ловлей рыбы.</p>
                <p>С юных лет апостол Андрей отличался молитвенной устремленностью к Богу. Он не вступил в брак, но стал учеником святого пророка Иоанна Крестителя, возвестившего о Боговоплощении. Когда святой Иоанн Креститель указал на Иордане святым апостолам Андрею и Иоанну Богослову на Иисуса Христа, называя Его Агнцем Божиим, они незамедлительно последовали за Господом (<a xlink:href="https://azbyka.ru/biblia/?Jn.1:36-37&amp;c~r&amp;rus">Ин. 1:36-37</a>).</p>
                <p>Как повествуется в Евангелии, святой апостол Андрей не только первым последовал на призыв Господа (отчего в предании древней Церкви святому апостолу Андрею усвоено имя «Первозванного»), но он был также первым из апостолов, который исповедал Его Спасителем (Мессией), приведя ко Христу своего брата Симона, будущего апостола Петра (<a xlink:href="https://azbyka.ru/biblia/?Jn.1:40-41&amp;c~r&amp;rus">Ин. 1:40-41</a>).</p>
                <p>Из Евангелия мы узнаем, что святой апостол Андрей был вместе с Господом Иисусом Христом во время чуда с пятью хлебами, насытившими пять тысяч человек (<a xlink:href="https://azbyka.ru/biblia/?Jn.6:8-9&amp;c~r&amp;rus">Ин. 6:8-9</a>), говорил с Господом в Вербное воскресенье (<a xlink:href="https://azbyka.ru/biblia/?Jn.12:22&amp;c~r&amp;rus">Ин. 12:22</a>), вопрошал Его вместе с апостолами Петром, Иаковом и Иоанном на Елеонской горе о будущем разрушении Иерусалима (совершившемся в 70 г. по Р.X.) и о признаках Второго Пришествия Спасителя (<a xlink:href="https://azbyka.ru/biblia/?Mk.13:3-4&amp;c~r&amp;rus">Мк. 13:3-4</a>; <a xlink:href="https://azbyka.ru/biblia/?Mt.24:1-14&amp;c~r&amp;rus">Мф. 24:1-14</a>; <a xlink:href="https://azbyka.ru/biblia/?Lk.21:5-19&amp;c~r&amp;rus">Лк. 21:5-19</a>).</p>
                <p>После Воскресения и Вознесения Христова, свидетелем которого также был святой апостол Андрей, он возвратился в Иерусалим. Здесь в День Пятидесятницы вместе с другими апостолами и Пресвятой Богородицей, апостол Андрей исполнился Духа Святого (<a xlink:href="https://azbyka.ru/biblia/?Act.1:13,2:1-4&amp;c~r&amp;rus">Деян. 1:13; 2:1-4</a>), как предсказал Сам Господь (<a xlink:href="https://azbyka.ru/biblia/?Act.1:5&amp;c~r&amp;rus">Деян. 1:5</a>). С проповедью Слова Божия святой апостол Андрей совершил несколько путешествий, во время которых трижды возвращался в Иерусалим. Он прошел Малую Азию, Фракию, Македонию, Скифию, Причерноморье (по преданию Грузинской Церкви, апостол Андрей проповедовал вместе с апостолом Симоном Кананитом в Абхазии, где апостол Симон принял мученическую кончину). Вверх по Днепру апостол Андрей поднялся до местоположения будущего Киева, где, как повествует преподобный Нестор Летописец, водрузил крест на киевских горах, обратившись к ученикам своим со словами: «Видите ли горы эти? На этих горах воссияет благодать Божия, будет великий город, и Бог воздвигнет много церквей». Продвигаясь далее на север, апостол Андрей дошел до поселений славян на месте будущего Новгорода и у нынешнего села Грузино водрузил свой жезл. Отсюда апостол Андрей через земли варягов прошел в Рим и вновь вернулся во Фракию. Здесь в небольшом селении Византии, будущем Константинополе, он основал христианскую <a href="https://azbyka.ru/1/tserkov" xlink:href="">Церковь</a>, посвятив во епископа одного из семидесяти апостолов Христовых — Стахия. Так имя святого апостола Андрея связывает Константинопольскую и Русскую Церкви.</p>
                <p>На трудном пути благовестника апостол Андрей претерпел много скорбей и страданий от язычников: его изгоняли из городов, подвергали избиению, например в Синопе. Но Господь хранил своего избранника и по его молитвам совершал дивные чудеса.</p>
                <p>Последним городом, куда пришел Первозванный апостол и где ему суждено было принять мученическую кончину, был город Патры (Патрас).</p>
                <p>Свою силу явил Господь через ученика Своего и в городе Патры (Патрасе). По молитве апостола выздоровел тяжело больной Сосий, знатный горожанин; наложением апостольских рук исцелилась Максимилла, жена правителя Патрского и его брат философ Стратоклий. Все это побуждало жителей города принимать от апостола Андрея святое Крещение, однако правитель города проконсул Эгеат оставался закоренелым язычником. Святой апостол с любовью и смирением взывал к его душе, стремясь открыть ему христианскую тайну вечной жизни, чудотворную силу Святого Креста Господня. Разгневанный Эгеат приказал распять апостола. Язычник думал опорочить проповедь святого Андрея, если предаст его смерти на кресте, который прославлял апостол. С радостью принял святой Андрей Первозванный решение правителя и взошел на место казни, громко возглашая: «Радуйся, Кресте, плотию Христовою освященный... Возьми убо мя от людей, и отдаждь мя Учителю моему, да тобою мя приимет, Иже мя искупи тобою». Чтобы продлить мучения апостола, Эгеат приказал не прибивать рук и ног святого, а привязать их ко кресту. По преданию, крест, на котором был распят святой апостол Андрей, имел особую форму — был в виде латинской цифры X (в иконографии т.н. Андреевский крест). Два дня апостол с креста учил собравшихся вокруг горожан. Люди, слушавшие его, всей душой сострадали ему и потребовали снять святого апостола с креста. Испугавшись народного возмущения, Эгеат приказал прекратить казнь. Но святой апостол стал молиться, чтобы Господь удостоил его крестной смерти. Как ни пытались воины снять апостола Андрея, руки им не повиновались. Распятый апостол, воздав Богу хвалу, произнес: «Господи, Иисусе Христе, приими дух мой». Тогда яркое сияние Божественного света осветило крест и распятого на нем мученика. Когда сияние исчезло, святой апостол Андрей Первозванный уже предал свою святую душу Господу († 62). Максимилла, жена правителя, сняла со креста тело Апостола и с честью погребла его. В 357 году мощи святого апостола Андрея были торжественно перенесены в Константинополь и положены в храме Святых Апостолов рядом с мощами святого евангелиста Луки и ученика апостола Павла — апостола Тимофея. По взятии Константинополя крестоносцами, в 1208 году мощи святого апостола Андрея были перевезены в Италию и помещены в кафедральном храме в Амальфи. При Папе Римском Пие II (1458) честна́я глава святого апостола Андрея была перенесена в Рим и положена в соборе святого апостола Петра. </p>
            </section>
        </section>
    </body>
    <body name="notes">
        <section id="note1">
            <title>
                <p>1</p>
            </title>
            <p>ту́не — даром, бесплатно</p>
        </section>
        <section id="note2">
            <title>
                <p>2</p>
            </title>
            <p>летный — годичный</p>
        </section>
        <section id="note3">
            <title>
                <p>3</p>
            </title>
            <p>все́льшая — вместившая</p>
        </section>
        <section id="note4">
            <title>
                <p>4</p>
            </title>
            <p>светообразни — подобны сиянием свету</p>
        </section>
        <section id="note5">
            <title>
                <p>5</p>
            </title>
            <p>узре́ — увидев</p>
        </section>
        <section id="note6">
            <title>
                <p>6</p>
            </title>
            <p>соу́з — связь, соединение, согласие</p>
        </section>
        <section id="note7">
            <title>
                <p>7</p>
            </title>
            <p>ро́ждие — ветвь, отрасль</p>
        </section>
        <section id="note8">
            <title>
                <p>8</p>
            </title>
            <p>я́ве — истинно, явно, открыто</p>
        </section>
        <section id="note9">
            <title>
                <p>9</p>
            </title>
            <p>залани́тствовать — бить по щекам</p>
        </section>
        <section id="note10">
            <title>
                <p>10</p>
            </title>
            <p>сопру́г — пара, двоица</p>
        </section>
        <section id="note11">
            <title>
                <p>11</p>
            </title>
            <p>стори́чествующе — увеличивающе во сто раз</p>
        </section>
        <section id="note12">
            <title>
                <p>12</p>
            </title>
            <p>вжилять — укреплять, утверждать</p>
        </section>
        <section id="note13">
            <title>
                <p>13</p>
            </title>
            <p>онебе́сить — соделать причастным Небесному блаженству</p>
        </section>
        <section id="note14">
            <title>
                <p>14</p>
            </title>
            <p>зреть — видеть</p>
        </section>
        <section id="note15">
            <title>
                <p>15</p>
            </title>
            <p>тля — тление, растление</p>
        </section>
        <section id="note16">
            <title>
                <p>16</p>
            </title>
            <p>в сугу́бицу — в изобилие</p>
        </section>
        <section id="note17">
            <title>
                <p>17</p>
            </title>
            <p>животво́рными — дарующими жизнь</p>
        </section>
        <section id="note18">
            <title>
                <p>18</p>
            </title>
            <p>вве́рени — даны для помощи</p>
        </section>
        <section id="note19">
            <title>
                <p>19</p>
            </title>
            <p>вперя́ть — устремлять</p>
        </section>
        <section id="note20">
            <title>
                <p>20</p>
            </title>
            <p>су́ще — пои́стине</p>
        </section>
        <section id="note21">
            <title>
                <p>21</p>
            </title>
            <p>успи́те — умертви́те</p>
        </section>
        <section id="note22">
            <title>
                <p>22</p>
            </title>
            <p>лечбы́ — врачевания</p>
        </section>
        <section id="note23">
            <title>
                <p>23</p>
            </title>
            <p>ра́тник — противник, враг, воин</p>
        </section>
        <section id="note24">
            <title>
                <p>24</p>
            </title>
            <p>ископова́ема — прободаема</p>
        </section>
        <section id="note25">
            <title>
                <p>25</p>
            </title>
            <p>тщи́шися — стараешься, спешишь</p>
        </section>
        <section id="note26">
            <title>
                <p>26</p>
            </title>
            <p>то́чат — источают, изливают</p>
        </section>
        <section id="note27">
            <title>
                <p>27</p>
            </title>
            <p>ты́я — тех</p>
        </section>
        <section id="note28">
            <title>
                <p>28</p>
            </title>
            <p>коно́б — котел</p>
        </section>
        <section id="note29">
            <title>
                <p>29</p>
            </title>
            <p>вре́ние — кипяток, кипение</p>
        </section>
        <section id="note30">
            <title>
                <p>30</p>
            </title>
            <p>пе́рсских — персидских</p>
        </section>
        <section id="note31">
            <title>
                <p>31</p>
            </title>
            <p>ствержда́ти — утверждать, укреплять</p>
        </section>
        <section id="note32">
            <title>
                <p>32</p>
            </title>
            <p>небреговати — пренебрегать, презирать, отвергать</p>
        </section>
        <section id="note33">
            <title>
                <p>33</p>
            </title>
            <p>потща́тися — ускорять, усердно действовать</p>
        </section>
        <section id="note34">
            <title>
                <p>34</p>
            </title>
            <p>оплева́ти — отринуть, отвергнуть, отметнуть</p>
        </section>
        <section id="note35">
            <title>
                <p>35</p>
            </title>
            <p>пожира́ти — приносить жертву</p>
        </section>
        <section id="note36">
            <title>
                <p>36</p>
            </title>
            <p>вы́ну — всегда</p>
        </section>
        <section id="note37">
            <title>
                <p>37</p>
            </title>
            <p>си́це — так, таким образом</p>
        </section>
        <section id="note38">
            <title>
                <p>38</p>
            </title>
            <p>диади́ма — царский венец</p>
        </section>
        <section id="note39">
            <title>
                <p>39</p>
            </title>
            <p>ку́пно — вместе</p>
        </section>
        <section id="note40">
            <title>
                <p>40</p>
            </title>
            <p>истоща́ние — снисхождение</p>
        </section>
        <section id="note41">
            <title>
                <p>41</p>
            </title>
            <p>зело́ — очень</p>
        </section>
        <section id="note42">
            <title>
                <p>42</p>
            </title>
            <p>оструплять — изранивать, покрывать ранами</p>
        </section>
        <section id="note43">
            <title>
                <p>43</p>
            </title>
            <p>ссе́льник — сообитатель</p>
        </section>
        <section id="note44">
            <title>
                <p>44</p>
            </title>
            <p>хра́борник — храбрый воин, подвижник</p>
        </section>
        <section id="note45">
            <title>
                <p>45</p>
            </title>
            <p>место прохладное — здесь Царство Небесное</p>
        </section>
        <section id="note46">
            <title>
                <p>46</p>
            </title>
            <p>отрыга́ть — изрекать, произносить</p>
        </section>
        <section id="note47">
            <title>
                <p>47</p>
            </title>
            <p>триста́ты — военачальники</p>
        </section>
        <section id="note48">
            <title>
                <p>48</p>
            </title>
            <p>гобзова́ть — изобиловать</p>
        </section>
        <section id="note49">
            <title>
                <p>49</p>
            </title>
            <p>раче́ние — любовь</p>
        </section>
        <section id="note50">
            <title>
                <p>50</p>
            </title>
            <p>ураня́емь — терзаем, мучим</p>
        </section>
        <section id="note51">
            <title>
                <p>51</p>
            </title>
            <p>
                <sup/>пла́ма — пламя</p>
        </section>
        <section id="note52">
            <title>
                <p>52</p>
            </title>
            <p>оглаго́льник — обличитель</p>
        </section>
        <section id="note53">
            <title>
                <p>53</p>
            </title>
            <p>понт — море</p>
        </section>
        <section id="note54">
            <title>
                <p>54</p>
            </title>
            <p>тристаты — всадники египетские, военачальники</p>
        </section>
        <section id="note55">
            <title>
                <p>55</p>
            </title>
            <p>мре́жа — невод, сеть</p>
        </section>
        <section id="note56">
            <title>
                <p>56</p>
            </title>
            <p>розга́ — ветвь</p>
        </section>
        <section id="note57">
            <title>
                <p>57</p>
            </title>
            <p>гро́зды — виноградные кисти</p>
        </section>
        <section id="note58">
            <title>
                <p>58</p>
            </title>
            <p>ра́ло — соха, плуг</p>
        </section>
        <section id="note59">
            <title>
                <p>59</p>
            </title>
            <p>ю́зою — цепью</p>
        </section>
        <section id="note60">
            <title>
                <p>60</p>
            </title>
            <p>увяди́в — ослабив, иссушив</p>
        </section>
        <section id="note61">
            <title>
                <p>61</p>
            </title>
            <p>приглаша́юще — возглашая</p>
        </section>
        <section id="note62">
            <title>
                <p>62</p>
            </title>
            <p>во преподобных изящнейшая — среди преподобных лучшая; здесь имеется в виду преподобная Мария Египетская (†522, память 1 апреля), перешедшая реку Иордан, как по суше</p>
        </section>
        <section id="note63">
            <title>
                <p>63</p>
            </title>
            <p>от тектонов (греч.) — от плотников</p>
        </section>
        <section id="note64">
            <title>
                <p>64</p>
            </title>
            <p>имство — свойство</p>
        </section>
        <section id="note65">
            <title>
                <p>65</p>
            </title>
            <p>секрат — сейчас, только что</p>
        </section>
        <section id="note66">
            <title>
                <p>66</p>
            </title>
            <p>крагу́ев — ястребов</p>
        </section>
        <section id="note67">
            <title>
                <p>67</p>
            </title>
            <p>жестость — суровость</p>
        </section>
        <section id="note68">
            <title>
                <p>68</p>
            </title>
            <p>невла́емый — тихий</p>
        </section>
        <section id="note69">
            <title>
                <p>69</p>
            </title>
            <p>примета́тися — приютиться</p>
        </section>
        <section id="note70">
            <title>
                <p>70</p>
            </title>
            <p>изъявле́ние — указание, показание</p>
        </section>
        <section id="note71">
            <title>
                <p>71</p>
            </title>
            <p>снабде́ние — сохранение, спасение</p>
        </section>
        <section id="note72">
            <title>
                <p>72</p>
            </title>
            <p>гее́нна — место вечных мучений</p>
        </section>
        <section id="note73">
            <title>
                <p>73</p>
            </title>
            <p>шипо́к — цветок розы</p>
        </section>
        <section id="note74">
            <title>
                <p>74</p>
            </title>
            <p>удо́лия — долина</p>
        </section>
        <section id="note75">
            <title>
                <p>75</p>
            </title>
            <p>крин — лилия</p>
        </section>
        <section id="note76">
            <title>
                <p>76</p>
            </title>
            <p>уязви́лся — воспламенился любовью к Небесному</p>
        </section>
        <section id="note77">
            <title>
                <p>77</p>
            </title>
            <p>неокра́ден — чуждый порока, скверны</p>
        </section>
        <section id="note78">
            <title>
                <p>78</p>
            </title>
            <p>Хутынь — худое место, где обитала нечистая сила</p>
        </section>
        <section id="note79">
            <title>
                <p>79</p>
            </title>
            <p>ма́нием — тайным, непостижимым действием</p>
        </section>
        <section id="note80">
            <title>
                <p>80</p>
            </title>
            <p>произво́лити — изъявлять согласие, благоволить</p>
        </section>
        <section id="note81">
            <title>
                <p>81</p>
            </title>
            <p>чести́ — почитать</p>
        </section>
        <section id="note82">
            <title>
                <p>82</p>
            </title>
            <p>пра́во — справедливо</p>
        </section>
        <section id="note83">
            <title>
                <p>83</p>
            </title>
            <p>суровство́ — суровость</p>
        </section>
        <section id="note84">
            <title>
                <p>84</p>
            </title>
            <p>безле́потное — неприличное, безобразное</p>
        </section>
        <section id="note85">
            <title>
                <p>85</p>
            </title>
            <p>неприя́зненнаго — лукавого</p>
        </section>
        <section id="note86">
            <title>
                <p>86</p>
            </title>
            <p>понро́х — погрузился, поникнул</p>
        </section>
        <section id="note87">
            <title>
                <p>87</p>
            </title>
            <p>пли́щев — смятения, суеты, шума</p>
        </section>
        <section id="note88">
            <title>
                <p>88</p>
            </title>
            <p>соприсносу́щное — сове́чное</p>
        </section>
        <section id="note89">
            <title>
                <p>89</p>
            </title>
            <p>ле́тно — ежегодно</p>
        </section>
        <section id="note90">
            <title>
                <p>90</p>
            </title>
            <p>я́ве — истинно</p>
        </section>
        <section id="note91">
            <title>
                <p>91</p>
            </title>
            <p>приноша́ет — приносит</p>
        </section>
        <section id="note92">
            <title>
                <p>92</p>
            </title>
            <p>ипостась — лицо</p>
        </section>
        <section id="note93">
            <title>
                <p>93</p>
            </title>
            <p>натрижне́ние — награда за подвиг</p>
        </section>
        <section id="note94">
            <title>
                <p>94</p>
            </title>
            <p>гове́йнный — достойный уважения, почитания</p>
        </section>
        <section id="note95">
            <title>
                <p>95</p>
            </title>
            <p>я́ве — истинно</p>
        </section>
        <section id="note96">
            <title>
                <p>96</p>
            </title>
            <p>мни́хом — монахам</p>
        </section>
        <section id="note97">
            <title>
                <p>97</p>
            </title>
            <p>тще́е — напрасное</p>
        </section>
        <section id="note98">
            <title>
                <p>98</p>
            </title>
            <p>проуве́дела — провидела</p>
        </section>
        <section id="note99">
            <title>
                <p>99</p>
            </title>
            <p>истни́сте — сокрушили</p>
        </section>
        <section id="note100">
            <title>
                <p>100</p>
            </title>
            <p>ну́ждно — насильственно</p>
        </section>
        <section id="note101">
            <title>
                <p>101</p>
            </title>
            <p>вра́бий — воробей</p>
        </section>
        <section id="note102">
            <title>
                <p>102</p>
            </title>
            <p>мреж — сетей</p>
        </section>
        <section id="note103">
            <title>
                <p>103</p>
            </title>
            <p>я́ве — истинно</p>
        </section>
        <section id="note104">
            <title>
                <p>104</p>
            </title>
            <p>сни́тие — сошествие</p>
        </section>
        <section id="note105">
            <title>
                <p>105</p>
            </title>
            <p>прапруду — багряницу, драгоценную ткань, царскую одежду</p>
        </section>
        <section id="note106">
            <title>
                <p>106</p>
            </title>
            <p>нудити — неволить, принуждать</p>
        </section>
        <section id="note107">
            <title>
                <p>107</p>
            </title>
            <p>вари́ся — шел навстречу</p>
        </section>
        <section id="note108">
            <title>
                <p>108</p>
            </title>
            <p>манове́нии — обращениями</p>
        </section>
        <section id="note109">
            <title>
                <p>109</p>
            </title>
            <p>ураняет — мучает, терзает</p>
        </section>
        <section id="note110">
            <title>
                <p>110</p>
            </title>
            <p>мнев — думав, предполагав</p>
        </section>
        <section id="note111">
            <title>
                <p>111</p>
            </title>
            <p>благоутро́бия — милосердия</p>
        </section>
        <section id="note112">
            <title>
                <p>112</p>
            </title>
            <p>примышле́ние — вымысл, изобретение</p>
        </section>
        <section id="note113">
            <title>
                <p>113</p>
            </title>
            <p>вску́ю — зачем, почему</p>
        </section>
        <section id="note114">
            <title>
                <p>114</p>
            </title>
            <p>чу́ждая — чужеродная, чужая</p>
        </section>
        <section id="note115">
            <title>
                <p>115</p>
            </title>
            <p>сопру́г — супруг</p>
        </section>
        <section id="note116">
            <title>
                <p>116</p>
            </title>
            <p>ви́ссом — драгоценной, тонкой и мягкой льняной тканью</p>
        </section>
        <section id="note117">
            <title>
                <p>117</p>
            </title>
            <p>рамо — плечо</p>
        </section>
        <section id="note118">
            <title>
                <p>118</p>
            </title>
            <p>сгре́бие — сор, грязь</p>
        </section>
        <section id="note119">
            <title>
                <p>119</p>
            </title>
            <p>ни вра́ски прия́л еси́ — не приня́л поро́ка</p>
        </section>
        <section id="note120">
            <title>
                <p>120</p>
            </title>
            <p>храбо́рник — храбрый воин, подвижник</p>
        </section>
        <section id="note121">
            <title>
                <p>121</p>
            </title>
            <p>зия́ния — зевания, глотки, пасти</p>
        </section>
        <section id="note122">
            <title>
                <p>122</p>
            </title>
            <p>затче́ — заткнул</p>
        </section>
        <section id="note123">
            <title>
                <p>123</p>
            </title>
            <p>стягну́в — укрепив</p>
        </section>
        <section id="note124">
            <title>
                <p>124</p>
            </title>
            <p>стро́потная вся — все кривое, развращенное, непотребное</p>
        </section>
        <section id="note125">
            <title>
                <p>125</p>
            </title>
            <p>бла́тную — болотную</p>
        </section>
        <section id="note126">
            <title>
                <p>126</p>
            </title>
            <p>Симеон Бекбулатович, Касимовский хан, крещеный татарин, ставший на некоторое время, в 1574 году, великим князем всея Руси по приказу царя Иоанна Грозного.</p>
        </section>
        <section id="note127">
            <title>
                <p>127</p>
            </title>
            <p>имови́т — имеющий богатство</p>
        </section>
        <section id="note128">
            <title>
                <p>128</p>
            </title>
            <p>стада ратницы — нападающие на паству, духовное стадо</p>
        </section>
        <section id="note129">
            <title>
                <p>129</p>
            </title>
            <p>избодение — выкалывание, вытыкание</p>
        </section>
        <section id="note130">
            <title>
                <p>130</p>
            </title>
            <p>хвра́стный — хворостинный, терновый</p>
        </section>
        <section id="note131">
            <title>
                <p>131</p>
            </title>
            <p>проза́рный — прозрачный</p>
        </section>
        <section id="note132">
            <title>
                <p>132</p>
            </title>
            <p>хляби — бездны</p>
        </section>
        <section id="note133">
            <title>
                <p>133</p>
            </title>
            <p>таи́бница — тайнослужительница</p>
        </section>
        <section id="note134">
            <title>
                <p>134</p>
            </title>
            <p>страда́тельство — сострадательство, милосердие</p>
        </section>
        <section id="note135">
            <title>
                <p>135</p>
            </title>
            <p>возстени́ — восплачь, воздохни</p>
        </section>
        <section id="note136">
            <title>
                <p>136</p>
            </title>
            <p>тми́нный — бесчисленный</p>
        </section>
        <section id="note137">
            <title>
                <p>137</p>
            </title>
            <p>слави́й — соловей</p>
        </section>
        <section id="note138">
            <title>
                <p>138</p>
            </title>
            <p>престихи́йствова — изменил</p>
        </section>
        <section id="note139">
            <title>
                <p>139</p>
            </title>
            <p>пребытное — постоянное</p>
        </section>
        <section id="note140">
            <title>
                <p>140</p>
            </title>
            <p>пе́снивец — песенник</p>
        </section>
        <section id="note141">
            <title>
                <p>141</p>
            </title>
            <p>ме́двеный — медовый</p>
        </section>
        <section id="note142">
            <title>
                <p>142</p>
            </title>
            <p>назда́в — соорудив, поставив</p>
        </section>
        <section id="note143">
            <title>
                <p>143</p>
            </title>
            <p>поусти́тель — побуждающий к чему-либо</p>
        </section>
        <section id="note144">
            <title>
                <p>144</p>
            </title>
            <p>умоиме́телен — умный</p>
        </section>
        <section id="note145">
            <title>
                <p>145</p>
            </title>
            <p>сугу́ба — двоякого</p>
        </section>
        <section id="note146">
            <title>
                <p>146</p>
            </title>
            <p>треволне́ния — сильной бури</p>
        </section>
        <section id="note147">
            <title>
                <p>147</p>
            </title>
            <p>неоко́рос — смотритель, блюститель</p>
        </section>
        <section id="note148">
            <title>
                <p>148</p>
            </title>
            <p>вина́ — причина</p>
        </section>
        <section id="note149">
            <title>
                <p>149</p>
            </title>
            <p>выше́ние — высокоу́мие, го́рдость</p>
        </section>
        <section id="note150">
            <title>
                <p>150</p>
            </title>
            <p>ра́лом — плугом, сохой</p>
        </section>
        <section id="note151">
            <title>
                <p>151</p>
            </title>
            <p>пи́ва — пития</p>
        </section>
        <section id="note152">
            <title>
                <p>152</p>
            </title>
            <p>дебе́лость — толстоту, грубость, нечувствительность</p>
        </section>
        <section id="note153">
            <title>
                <p>153</p>
            </title>
            <p>гобзу́ющу — изобилующую</p>
        </section>
        <section id="note154">
            <title>
                <p>154</p>
            </title>
            <p>праща — орудие, для метания камней в неприятеля</p>
        </section>
        <section id="note155">
            <title>
                <p>155</p>
            </title>
            <p>анкира — якорь</p>
        </section>
        <section id="note156">
            <title>
                <p>156</p>
            </title>
            <p>со дерзнове́нием —  со смелостью, с упованием</p>
        </section>
        <section id="note157">
            <title>
                <p>157</p>
            </title>
            <p>десни́цу — правую руку</p>
        </section>
        <section id="note158">
            <title>
                <p>158</p>
            </title>
            <p>вити́и — ораторы</p>
        </section>
        <section id="note159">
            <title>
                <p>159</p>
            </title>
            <p>шу́яго — левого</p>
        </section>
        <section id="note160">
            <title>
                <p>160</p>
            </title>
            <p>десно́й — правой</p>
        </section>
        <section id="note161">
            <title>
                <p>161</p>
            </title>
            <p>позо́р — зрелище</p>
        </section>
        <section id="note162">
            <title>
                <p>162</p>
            </title>
            <p>Красне́йшаго — Прекраснейшего</p>
        </section>
        <section id="note163">
            <title>
                <p>163</p>
            </title>
            <p>стужа́ющия — досаждающие, притесняющие</p>
        </section>
        <section id="note164">
            <title>
                <p>164</p>
            </title>
            <p>вы́ну — всегда, постоянно</p>
        </section>
        <section id="note165">
            <title>
                <p>165</p>
            </title>
            <p>животу́ — жизни</p>
        </section>
        <section id="note166">
            <title>
                <p>166</p>
            </title>
            <p>окорми́теля — кормчего</p>
        </section>
        <section id="note167">
            <title>
                <p>167</p>
            </title>
            <p>не дря́хлуй — не печалься, не унывай</p>
        </section>
        <section id="note168">
            <title>
                <p>168</p>
            </title>
            <p>невра́щна — необращаемая, неизменяемая</p>
        </section>
        <section id="note169">
            <title>
                <p>169</p>
            </title>
            <p>в последняя ле́та — в последние времена</p>
        </section>
        <section id="note170">
            <title>
                <p>170</p>
            </title>
            <p>независтный — обильный</p>
        </section>
        <section id="note171">
            <title>
                <p>171</p>
            </title>
            <p>олядене́вшим — иссохшим</p>
        </section>
        <section id="note172">
            <title>
                <p>172</p>
            </title>
            <p>вертеп — пещера</p>
        </section>
        <section id="note173">
            <title>
                <p>173</p>
            </title>
            <p>горе́ — вверху</p>
        </section>
        <section id="note174">
            <title>
                <p>174</p>
            </title>
            <p>до́ле — внизу, на земле</p>
        </section>
        <section id="note175">
            <title>
                <p>175</p>
            </title>
            <p>сове́т — воля; замысел; совещание</p>
        </section>
        <section id="note176">
            <title>
                <p>176</p>
            </title>
            <p>село́ — селение, вселение</p>
        </section>
        <section id="note177">
            <title>
                <p>177</p>
            </title>
            <p>Изра́илеву...Святому — Господу нашему Иисусу Христу</p>
        </section>
        <section id="note178">
            <title>
                <p>178</p>
            </title>
            <p>пра́ща — орудие для метания камней в неприятеля; здесь — образное выражение</p>
        </section>
        <section id="note179">
            <title>
                <p>179</p>
            </title>
            <p>ма́нием — склонностью, обращением</p>
        </section>
        <section id="note180">
            <title>
                <p>180</p>
            </title>
            <p>хвра́стный — хворостинный</p>
        </section>
        <section id="note181">
            <title>
                <p>181</p>
            </title>
            <p>тре́бище — место принесения идольских жертв</p>
        </section>
        <section id="note182">
            <title>
                <p>182</p>
            </title>
            <p>куми́р — идол</p>
        </section>
        <section id="note183">
            <title>
                <p>183</p>
            </title>
            <p>истни́т — сокрушит</p>
        </section>
        <section id="note184">
            <title>
                <p>184</p>
            </title>
            <p>в ... удо́лиих — в долинах</p>
        </section>
        <section id="note185">
            <title>
                <p>185</p>
            </title>
            <p>кри́н — цветок лилии</p>
        </section>
        <section id="note186">
            <title>
                <p>186</p>
            </title>
            <p>уха́ют — благоухают</p>
        </section>
        <section id="note187">
            <title>
                <p>187</p>
            </title>
            <p>лани́ты — щеки</p>
        </section>
        <section id="note188">
            <title>
                <p>188</p>
            </title>
            <p>впе́рсил — принял (вложил) в себя</p>
        </section>
        <section id="note189">
            <title>
                <p>189</p>
            </title>
            <p>отжени́ — отгони</p>
        </section>
        <section id="note190">
            <title>
                <p>190</p>
            </title>
            <p>окормля́юща — направляющего</p>
        </section>
        <section id="note191">
            <title>
                <p>191</p>
            </title>
            <p>предъусря́щем — благовременно встретим</p>
        </section>
        <section id="note192">
            <title>
                <p>192</p>
            </title>
            <p>во святы́х святая (свята́я святых) — самая важная часть скинии, в которую входил первосвященник однажды в год для принесения жертвы (<a xlink:href="https://azbyka.ru/biblia/?Hebr.9:1-10&amp;c~r&amp;rus">Евр. 9, 1—10</a>)</p>
        </section>
        <section id="note193">
            <title>
                <p>193</p>
            </title>
            <p>Свещи́... разумней — Божией Матери</p>
        </section>
        <section id="note194">
            <title>
                <p>194</p>
            </title>
            <p>дави́р — прорицалище; так называлось святое святых</p>
        </section>
        <section id="note195">
            <title>
                <p>195</p>
            </title>
            <p>дои́ла еси — питала, кормила грудью</p>
        </section>
        <section id="note196">
            <title>
                <p>196</p>
            </title>
            <p>из неяже — от той, то есть Евы</p>
        </section>
        <section id="note197">
            <title>
                <p>197</p>
            </title>
            <p>из Тоя — от Этой, то есть Пресвятой Богородицы</p>
        </section>
        <section id="note198">
            <title>
                <p>198</p>
            </title>
            <p>Ю́ницу — Телушку</p>
        </section>
        <section id="note199">
            <title>
                <p>199</p>
            </title>
            <p>катапета́сма — завеса</p>
        </section>
        <section id="note200">
            <title>
                <p>200</p>
            </title>
            <p>Не следует смешивать святого князя Михаила Ярославича Тверского с тверским князем Михаилом Александровичем (род. 1333, умер в Твери в 1399), разорителем Торжка в 1372 г.</p>
        </section>
        <section id="note201">
            <title>
                <p>201</p>
            </title>
            <p>обру́чник — праведный Иосиф</p>
        </section>
        <section id="note202">
            <title>
                <p>202</p>
            </title>
            <p>напа́стей — искушений</p>
        </section>
        <section id="note203">
            <title>
                <p>203</p>
            </title>
            <p>свесть, свести́ти — объявить, сказать, возвестить</p>
        </section>
        <section id="note204">
            <title>
                <p>204</p>
            </title>
            <p>таи́бница — тайнослужительница</p>
        </section>
        <section id="note205">
            <title>
                <p>205</p>
            </title>
            <p>кла́сы — хлебные колосья</p>
        </section>
        <section id="note206">
            <title>
                <p>206</p>
            </title>
            <p>глагол — слово; речь</p>
        </section>
        <section id="note207">
            <title>
                <p>207</p>
            </title>
            <p>му́жески — мужественно</p>
        </section>
        <section id="note208">
            <title>
                <p>208</p>
            </title>
            <p>хи́трость — искусство, ремесло; художество</p>
        </section>
        <section id="note209">
            <title>
                <p>209</p>
            </title>
            <p>пога́ных — почитающих языческих богов, идолов</p>
        </section>
        <section id="note210">
            <title>
                <p>210</p>
            </title>
            <p>без щука — без шума</p>
        </section>
        <section id="note211">
            <title>
                <p>211</p>
            </title>
            <p>доблий — доблестный, воинственный, храбрый, мужественный; великодушный</p>
        </section>
        <section id="note212">
            <title>
                <p>212</p>
            </title>
            <p>пиргове — башни, крепости</p>
        </section>
        <section id="note213">
            <title>
                <p>213</p>
            </title>
            <p>гро́зны — кисти зрелого винограда</p>
        </section>
        <section id="note214">
            <title>
                <p>214</p>
            </title>
            <p>во обстоя́ниих — в осаде, в нападении, в беде</p>
        </section>
        <section id="note215">
            <title>
                <p>215</p>
            </title>
            <p>ве́мы — знаем</p>
        </section>
        <section id="note216">
            <title>
                <p>216</p>
            </title>
            <p>соскута́ти — обвить, окутать, одеть</p>
        </section>
        <section id="note217">
            <title>
                <p>217</p>
            </title>
            <p>мсто — молодое свежее вино</p>
        </section>
        <section id="note218">
            <title>
                <p>218</p>
            </title>
            <p>пучи́нниче — глубина</p>
        </section>
        <section id="note219">
            <title>
                <p>219</p>
            </title>
            <p>обоя́ко — в обоих случаях, одинаково</p>
        </section>
        <section id="note220">
            <title>
                <p>220</p>
            </title>
            <p>язы́ки — народы</p>
        </section>
        <section id="note221">
            <title>
                <p>221</p>
            </title>
            <p>Триста́ты — под тристатами, по мнению одних, разумеются главные военачальники, которых у египтян было по три в войске, разделявшемся на три отряда; другие разумеют отборных воинов, колеснични́ков, которых было три на каждой колеснице: один правил конями, другой управлял ходо́м колесницы, а третий подготовлял оружие.</p>
        </section>
        <section id="note222">
            <title>
                <p>222</p>
            </title>
            <p>на вся́кое ле́то — каждый год</p>
        </section>
        <section id="note223">
            <title>
                <p>223</p>
            </title>
            <p>плищ — шум, крик, суета</p>
        </section>
        <section id="note224">
            <title>
                <p>224</p>
            </title>
            <p>тризна — подвиг</p>
        </section>
        <section id="note225">
            <title>
                <p>225</p>
            </title>
            <p>шатания — превозношение, величавость, гордость, дерзость, хвастовство</p>
        </section>
        <section id="note226">
            <title>
                <p>226</p>
            </title>
            <p>стра́нную — удивительную, чудную, непостижимую</p>
        </section>
        <section id="note227">
            <title>
                <p>227</p>
            </title>
            <p>уставля́ющи — прекращающи, избавляющи</p>
        </section>
        <section id="note228">
            <title>
                <p>228</p>
            </title>
            <p>кустоди́и — стража</p>
        </section>
        <section id="note229">
            <title>
                <p>229</p>
            </title>
            <p>мечта́ния — призраки</p>
        </section>
        <section id="note230">
            <title>
                <p>230</p>
            </title>
            <p>уде́с — членов</p>
        </section>
        <section id="note231">
            <title>
                <p>231</p>
            </title>
            <p>орга́н — музыкальный инструмент, игрой на котором сопровождалось Богослужение в Ветхом Завете</p>
        </section>
        <section id="note232">
            <title>
                <p>232</p>
            </title>
            <p>хвра́стная, хвра́стие — хворост, кустарник</p>
        </section>
        <section id="note233">
            <title>
                <p>233</p>
            </title>
            <p>пле́велы — опьяняющий куколь, род ржаной травы с ядовитыми семенами, которая до созревания колосьев внешне похожа на пшеницу. Вызывает заболевание кишечника, часто приводящее к смерти</p>
        </section>
        <section id="note234">
            <title>
                <p>234</p>
            </title>
            <p>в ложесна́х — в утробе</p>
        </section>
        <section id="note235">
            <title>
                <p>235</p>
            </title>
            <p>го́рнему — высшему, верхнему, небесному</p>
        </section>
        <section id="note236">
            <title>
                <p>236</p>
            </title>
            <p>знамено́сне — производящий знамения, чудеса</p>
        </section>
        <section id="note237">
            <title>
                <p>237</p>
            </title>
            <p>се́ни — тени; мрака</p>
        </section>
        <section id="note238">
            <title>
                <p>238</p>
            </title>
            <p>прираже́ний — столкновений</p>
        </section>
        <section id="note239">
            <title>
                <p>239</p>
            </title>
            <p>выспрь — вверх</p>
        </section>
        <section id="note240">
            <title>
                <p>240</p>
            </title>
            <p>рукоя́тия — охапки, снопы</p>
        </section>
        <section id="note241">
            <title>
                <p>241</p>
            </title>
            <p>пагуба — погибель, злосчастье, бедствие; мор, язва; чума</p>
        </section>
        <section id="note242">
            <title>
                <p>242</p>
            </title>
            <p>анкиру — якорь</p>
        </section>
        <section id="note243">
            <title>
                <p>243</p>
            </title>
            <p>чермну́ю — красную, темно-красную</p>
        </section>
        <section id="note244">
            <title>
                <p>244</p>
            </title>
            <p>мрежами — сетями</p>
        </section>
        <section id="note245">
            <title>
                <p>245</p>
            </title>
            <p>самови́дца — очевидного свидетеля</p>
        </section>
        <section id="note246">
            <title>
                <p>246</p>
            </title>
            <p>вся земля́ — все зе́мли</p>
        </section>
    </body>
</FictionBook>
