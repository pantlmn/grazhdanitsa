<section xmlns="http://www.gribuser.ru/xml/fictionbook/2.0" xmlns:xlink="http://www.w3.org/1999/xlink"><title>
<p>Сретение Господа Бога и Спаса нашего Иисуса Христа</p>
</title>
<p><red>На ма́лой вече́рни</red></p>
<p><red>Стихи́ры, глас 1.</red></p>
<p><red>Подо́бен:</red> Небе́сных чино́в:</p>
<p>Неопи́санное Сло́во и Пресу́щное,/ Небе́сными престо́лы носи́мое со сла́вою,/ прие́млет на ру́ки Симео́н, вопия́:/ ны́не отпусти́ мя,/ по глаго́лу Твоему́, Спа́се,/ ве́рных спасе́ние и наслажде́ние. Два́жды</p>
<p>Мла́денца ви́дев Тя, вопия́ше чу́дный Симео́н:/ Преве́чнаго Сло́ва, от Отца́ рожде́нна,/ страшу́ся и бою́ся/ рука́ми мои́ми объя́ти, Влады́ко,/ но с ми́ром раба́ Твоего́ ища́й,/ ны́не отпусти́, я́ко Милосе́рд.</p>
<p>Ны́не да отве́рзется дверь Небе́сная,/ И́же от Отца́ без се́мене ро́ждься Бог Сло́во,/ роди́ся от Де́вы,/ плоть прие́м челове́чу во́лею,/ обнови́ти естество́, я́ко Благ,/ и посади́ти одесну́ю Отца́.</p>
<p>Сла́ва, и ны́не, глас 4, самогла́сен.</p>
<p>Андре́я Кри́тскаго: <red>Днесь</red> свяще́нная Ма́ти и святи́лища вы́шши/ во святи́лище прии́де,/ я́вльшая ми́ру Законода́вца и зако́на Творца́./ Его́же на ру́ки прие́м ста́рец Симео́н, ра́дуяся, взыва́ше:/ ны́не отпуща́еши раба́ Твоего́,/ я́ко ви́дех Тя, Спа́са душ на́ших.</p>
<p>На стихо́вне стихи́ры, глас 2.</p>
<p><red>Подо́бен:</red> До́ме Евфра́фов:</p>
<p><red>Днесь</red> Спаси́тель/ я́ко Младе́нец принесе́н бысть/ в це́рковь Госпо́дню,/ и рука́ми престаре́лыми/ ста́рец Того́ подъе́млет.</p>
<p><red>Стих:</red> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
<p>Угль, проявле́йся/ Боже́ственному Иса́ии,­– Христо́с,/ я́ко клеща́ми,/ рука́ми Богоро́дицы/ ны́не ста́рцу дае́тся.</p>
<p><red>Стих:</red> Свет во открове́ние язы́ков/ и сла́ву люде́й Твои́х Изра́иля.</p>
<p>Стра́хом же и ра́достию/ на рука́х Влады́ку/ Симео́н держа́,/ живота́ проша́ше разреше́ния,/ поя́ Богома́терь.</p>
<p><red>Сла́ва, и ны́не, глас и подо́бен то́йже:</red></p>
<p>Приими́, о Симео́не,/ Всечи́стая вопия́ше,/ во объя́тия я́ко Младе́нца/ Го́спода сла́вы/ и ми́ра спасе́ние.</p>
<p>Тропа́рь, глас 1:</p>
<p>Ра́дуйся, Благода́тная Богоро́дице Де́во,/ из Тебе́ бо возсия́ Со́лнце Пра́вды – Христо́с, Бог наш,/ просвеща́яй су́щия во тьме./ Весели́ся и ты, ста́рче пра́ведный,/ прие́мый во объя́тия Свободи́теля́ душ на́ших,/ да́рующаго нам воскресе́ние.</p>
<p>Таже ектения́ ма́лая. И отпу́ст.</p>
<p><red>На вели́цей вече́рни</red></p>
<p>Блаже́н муж,
<red>1-й антифо́н. </red>На Го́споди, воззва́х:
<red>пое́м стихи́ры на 8, глас 1, самогла́сны. Ге́рмана патриа́рха:</red>
</p>
<p>Глаго́ли, Симео́не,/ Кого́ нося́ на руку́ в це́ркви ра́дуешися?/ Кому́ зове́ши и вопие́ши:/ ны́не свободи́хся, видех бо Спа́са моего́?/ Сей есть от Де́вы рожде́йся,/ Сей есть от Бо́га Бог Сло́во,/ воплоти́выйся нас ра́ди и спасы́й челове́ка,/ Тому́ поклони́мся.
<red>Три́жды</red>
</p>
<p>Приими́, Симео́не,/ Его́же под мра́ком Моисе́й законополага́юща прови́де в Сина́и,/ Младе́нца бы́вша, зако́ну повину́ющася./ Сей есть зако́ном глаго́лавый,/ Сей есть во проро́цех рече́нный,/ воплоти́выйся нас ра́ди и спасы́й челове́ка,/ Тому́ поклони́мся.
<red>Три́жды</red>
</p>
<p>Прии́дем и мы, пе́сньми Боже́ственными Христа́ усря́щем/ и прии́мем Его́,/ Его́же спасе́ние Симео́н ви́де./ Сей есть, Его́же Дави́д провозвести́,/ Сей есть во проро́цех глаго́лавый,/ воплоти́выйся нас ра́ди и зако́ном веща́вый,/ Тому́ покло́нимся
<red>. Два́жды</red>
</p>
<p><red>Сла́ва, и ны́не, глас 6.</red> Иоа́нна мона́ха:</p>
<p>Да отве́рзется дверь Небе́сная <red>Днесь</red>:/ Безнача́льное бо Сло́во О́тчее,/ нача́ло прии́м под ле́ты,/ не отсту́пль Своего́ Божества́,/ от Де́вы я́ко Младе́нец четыредесятодне́вен/ Мате́рию во́льне прино́сится в це́рковь зако́нную,/ и Сего́ на ру́ки прие́млет ста́рец,/ отпусти́, зовы́й, раба́, Влады́ко,/ и́бо о́чи мои́ ви́деста спасе́ние Твое́./ Прише́дый в мир спасти́ род челове́чь,/ Го́споди, сла́ва Тебе́.</p>
<p>Вход. Проки́мен дне и чте́ния 3.</p>
<p>Исхо́да чте́ние
<red>(гла́вы 12 и 13):</red>
</p>
<p>Глаго́ла Госпо́дь к Моисе́ю в день он,/ во́ньже изведе́ сыны́ Изра́илевы от земли́ Еги́петския, глаго́ляй:/ Освяти́ Мне вся́каго пе́рвенца перворожде́ннаго,/ разверза́ющаго ложесна́ в сыне́х Изра́илевых./ И и́де Моисе́й, и собра́ вся лю́ди, и рече́:/ по́мните день сей, во́ньже изыдо́сте от земли́ Еги́петския, из до́му рабо́ты,/ руко́ю бо кре́пкою Госпо́дь изведе́ нас отту́ду, и сохрани́те зако́н Его́./ И бу́дет, я́ко а́ще введе́т вас Госпо́дь Бог в зе́млю ханане́йску,/ и́мже о́бразом клятся отце́м твои́м./ И отлучи́ши вся́каго перворо́днаго, разверза́ющаго ложесна́, му́жеск пол Го́споду:/ и бу́дет, я́ко а́ще вопро́сит тя по сих сын твой, глаго́ля:/ что сие́?/ И рече́ши ему́:/ я́ко руко́ю кре́пкою изведе́ нас Госпо́дь от земли́ Еги́петския, из до́му рабо́ты./ Егда́ бо ожесточи́ фарао́на не отпусти́ти нас,/ поби́ Госпо́дь вся перворо́дныя в земли́ Еги́петстей,/ от перворо́дных челове́ческих, да́же до перворо́дных ско́тских./ Сего́ ра́ди аз же́ртву Го́споду приношу́:/ вся́каго, отверза́ющаго ложесна́, му́жеска по́лу и вся́каго перворо́днаго сыно́в мои́х изба́влю./ И бу́дет в зна́мение непоколеби́мо пред очи́ма твои́ма./ Я́ко та́ко рече́ Госпо́дь Бог Вседержи́тель:/ я́ко перворожде́нная сыно́в твои́х да́си Мне./ И бу́дет: всяк, и́же а́ще роди́т отроча́ му́жеск пол,/ в день осмы́й обре́жете ему́ плоть кра́йнюю его́./ И три́десять и три дни не вни́дет во святи́лище Бо́жие ко свяще́ннику,/ до́ндеже испо́лнятся дни́е очище́ния./ И по сих принесе́ши Го́споду а́гня единоле́тно, непоро́чно во всесожже́ние/ и птенца́ голуби́на или́ го́рличищна при две́рех ски́нии свиде́ния ко святи́телю./ Или́ вме́сто сих принесе́ши пред Го́сподем два птенца́ голуби́на или́ два го́рличища,/ и помо́лится о нем свяще́нник./ Я́ко воздая́ние воздаю́щий си́и Мне суть от всех сыно́в Изра́илевых, и прия́т их./ И освяти́т я Мне вме́сто перворо́дных еги́петских:/ во́ньже день порази́х вся́каго пе́рвенца в земли́ Еги́петстей, от челове́ка до скота́, -/ рече́ Бог Вы́шний Святы́й Изра́илев.</p>
<p>Проро́чества Иса́иина чте́ние
<red>(глава́ 6):</red>
</p>
<p>Бысть в ле́то, в не́же у́мре Ози́я, царь,/ ви́дех Го́спода, седя́ща на престо́ле высо́це, и превознесе́нне, и испо́лнь дом сла́вы Его́./ И Серафи́ми стоя́ху о́крест Его́, шесть крил еди́ному, и шесть крил друго́му,/ и двема́ у́бо покрыва́ху ли́ца своя́, двема́ же покрыва́ху но́ги своя́ и двема́ лета́ху./ И взыва́ху друг ко дру́гу, и глаго́лаху:/ Свят, Свят, Свят Госпо́дь Савао́ф, испо́лнь вся земля́ сла́вы Его́./ И взятся наддве́рие от гла́са, и́мже вопия́ху,/ и дом испо́лнися ды́ма./ И <red>рех</red>: о, окая́нный аз!/ я́ко умили́хся, я́ко челове́к сый,/ и, нечи́сты устне́ име́я, посреде́ люде́й, нечи́стая устна́ иму́щих, аз живу́,/ и Царя́ Го́спода Савао́фа ви́дех очи́ма мои́ма./ И по́слан бысть ко мне еди́н от Серафи́мов,/и в руце́ свое́й имя́ше угль о́гненный,/ его́же клеща́ми взят от же́ртвенника./ И прикосну́ся устом мои́м, и рече́:/ се прикосну́ся сие́ устна́м твои́м,/ и оты́мет беззако́ния твоя́ и грехи́ твоя́ очи́стит./ И слы́шах глас Го́спода, глаго́лющаго:/ кого́ послю́? и кто по́йдет к лю́дем сим?/ и реко́х: се аз есмь, посли́ мя./ И рече́: иди́ и рцы лю́дем сим:/ слу́хом услы́шите, и не уразуме́ете,/ и, ви́дяще, у́зрите и не уви́дите./ Одебеле́ бо се́рдце люде́й сих,/ и уши́ма свои́ма тя́жко слы́шаша, и о́чи свои́ смежи́ша,/ да не ка́ко уви́дят очи́ма, и уши́ма услы́шат,/ и се́рдцем уразуме́ют, и обратя́тся, и исцелю́ я./ И реко́х: доко́ле, Го́споди?/ и рече́: до́ндеже а́ще запусте́ют гра́ди, от е́же не пожи́ти,/ и до́ми, от е́же не бы́ти челове́ком,/ и земля оста́влена бу́дет пуста́./ И по сих продолжи́т Бог челове́ки,/ и умно́жатся оста́вльшиися на земли́.</p>
<p>Проро́чества Иса́иина чте́ние
<red>(глава́ 19):</red>
</p>
<p>Се Госпо́дь седи́т на о́блаце ле́гце/ и прии́дет в Еги́пет, и сотрясу́тся рукотворе́нная еги́петская от Лица́ Его́,/ и се́рдце их ума́лится в них./ И смяте́тся дух их в них, и сове́т их разори́т./ И преда́ст Еги́пта в ру́ки господе́й,/ зане́ сия́ глаго́лет Госпо́дь, Влады́ка Святы́й Савао́ф./ Пию́т еги́птяне во́ду я́же при мори́./ Река́ же оскуде́ет и и́зсхнет./ Сия́ глаго́лет Госпо́дь:/ где суть ны́не прему́дрии твои́?/ Да возвестя́т ти и да реку́т тебе́ что совеща́ Госпо́дь Савао́ф на Еги́пта./ В день он бу́дут еги́птяне в стра́се и тре́пете от лица́ руки́ Го́спода Савао́фа,/ ю́же Он возложи́т на них,/ и бу́дет олта́рь Госпо́день в стране́ еги́петстей/ и столп в преде́лех его́ Го́сподеви./ И бу́дет в зна́мение в ве́ки Го́споду Савао́фу в стране́ еги́петстей./ Я́ко воззову́т ко Го́споду, и по́слет им Госпо́дь челове́ка, и́же спасе́т их./ И ве́дом бу́дет Госпо́дь еги́птяном,/ и позна́ют еги́птяне Го́спода в день он,/ и сотворя́т же́ртву и дар, и помо́лятся,/ и воздадя́т обе́ты своя́ Го́сподеви.</p>
<p>На ли́тии стихи́ры самогла́сны, глас 1. Анато́лия:</p>
<p>Ве́тхий де́ньми,/ И́же зако́н древле в Сина́и дав Моисе́ю,/ <red>Днесь</red> Младе́нец ви́дится/ и по зако́ну, я́ко зако́на Творе́ц,/ зако́н исполня́я, во храм прино́сится,/ и ста́рцу дае́тся./ Прие́м же Сего́ Симео́н пра́ведный/ и, обеща́ний сбытие́ ви́дев соверша́емое, ра́достно вопия́ше:/ ви́деша о́чи мои́ е́же от ве́ка та́инство сокрове́нное,/ напосле́док дний сих я́вльшееся,/ свет, разоря́я неве́рных язы́ков/ омраче́ние и сла́ву дая́ новоизбра́нному Изра́илю;/ те́мже отпусти́ раба́ Твоего́ от соу́з сея́ пло́ти/ к нестаре́емому и чу́дному некончае́мому животу́,/ подая́ ми́рови ве́лию ми́лость.</p>
<p>Иоа́нна мона́ха:</p>
<p><red>Днесь</red> дре́вле Моисе́ю в Сина́и зако́н пода́вый/ зако́нным повину́ется веле́нием,/ нас ра́ди, я́ко Милосе́рд, по нам быв./ Ны́не Чи́стый Бог я́ко Отроча́ Свя́то, ложесна́ разве́рз чи́стыя,/ Себе́ Самому́ я́ко Бог прино́сится,/ зако́нныя кля́твы свобожда́я/ и просвеща́я ду́ши на́ша</p>
<p>Глас 2. Андре́я Пи́рра:</p>
<p>Ему́же вы́шний служи́телие с тре́петом мо́лятся,/ до́лу ны́не Симео́н ве́щными рука́ми прие́мь,/ Бо́га челове́ком соедини́тся пропове́да,/ и Челове́ка Небе́сна Бо́га ви́дяй,/ отлуча́яся су́щих на земли́, ра́достно взыва́ше:/ И́же во тьме́ су́щим Невече́рний Свет открыва́яй,/ Го́споди, сла́ва Тебе́.</p>
<p>Ге́рманово:</p>
<p><red>Днесь</red> Симео́н на ру́ки Го́спода сла́вы подъе́млет,/ Его́же под мра́ком пе́рвее Моисе́й ви́де,/ на горе́ Сина́йстей скрижа́ли даю́ща ему́./ Сей есть, И́же во проро́цех глаго́ляй и зако́на Творе́ц./ Сей есть, Его́же Дави́д возвеща́ет, И́же всем стра́шный,/ име́яй ве́лию и бога́тую ми́лость.</p>
<p>Свяще́ннаго свяще́нная Де́ва принесе́ во святи́лище святи́телю,/ просте́р же ру́це, Симео́н прия́т Сего́, ра́дуяся,/ и возопи́: ны́не отпуща́еши раба́ Твоего́, Влады́ко,/ по глаго́лу Твоему́ с ми́ром, Го́споди.</p>
<p>Зижди́тель Небесе́ и земли́/ на рука́х ноша́шеся святы́м Симео́ном ста́рцем <red>Днесь</red>,/ то́й бо Ду́хом Святы́м глаго́лаше:/ ны́не свободи́хся, ви́дех бо Спа́са моего́.</p>
<p>Анато́лия:</p>
<p><red>Днесь</red> Симео́н ста́рец во храм вхо́дит, ра́дуяся ду́хом,/ Законода́вца Моисее́ва и Исполни́теля зако́на на ру́ки восприя́ти./ Он у́бо мра́ком и гла́сом неявле́нным Богови́дец сподо́бися бы́ти,/ покрове́нным лице́м евре́ев неве́рная сердца́ изобличи́,/ сей же Первове́чное Сло́во О́тчее воплоще́нное понесе́/ и язы́ком откры́ Свет, Крест и Воскресе́ние./ И А́нна проро́чица показа́ся,/ Спа́са Изба́вителя Изра́илю пропове́дающи./ Тому́ возопии́м, Христу́ Бо́гу на́шему:/ Богоро́дицы ра́ди поми́луй нас.</p>
<p>Сла́ва, глас 5. Андре́я Кри́тскаго:</p>
<p>Испыта́йте писа́ния,/ я́коже рече́ во Ева́нгелиих Христо́с Бог наш,/ в них бо обрета́ем Того́, ражда́ема/ и пелена́ми повива́ема,/ в я́слех полага́ема и млеко́м пита́ема,/ обре́зание прие́млюща и Симео́ном носи́ма,/ не мне́нием, ни привиде́нием, но и́стиною ми́рови я́вльшася./ К Нему́же возопии́м:/ Преве́чный Бо́же, сла́ва Тебе́.</p>
<p>И ны́не, глас то́йже. Ге́рманово:</p>
<p>Ве́тхий де́ньми, младе́нствовав пло́тию,/ Ма́терию Де́вою в це́рковь прино́сится,/ Своего́ зако́на исполня́я обеща́ние,/ Его́же Симео́н прии́м, глаго́лаше:/ ны́не отпуща́еши с ми́ром, по глаго́лу Твоему́, раба́ Твоего́,/ ви́деша бо о́чи мои́ спасе́ние Твое́, Святы́й.</p>
<p>На стихо́вне стихи́ры, глас 7. Космы́ мона́ха:</p>
<p>Украси́ твой черто́г, Сио́не,/ и подыми́ Царя́ Христа́,/ целу́й Мари́ю, Небе́сную Дверь:/ Та бо престо́л Херуви́мский яви́ся,/ Та но́сит Царя́ Сла́вы./ О́блак све́та есть Де́ва,/ нося́щи на рука́х Сы́на пре́жде денни́цы,/ Его́же приемь Симео́н на ру́ки своя́,/ пропове́дуя лю́дям Влады́ку Сего́ быти живота́ и сме́рти/ и Спа́са ми́ру.</p>
<p><red>Стих:</red> Ны́не отпуща́еши раба́ Твоего́, Влады́ко,/ по глаго́лу Твоему́, с ми́ром.</p>
<p>Возсия́вшаго пре́жде век от Отца́,/ напосле́док же от ложе́сн Деви́ческих/ нося́щи в це́рковь неискусобра́чная Ма́ти,/ в Сина́йстей горе́ Законоположи́вшаго,/ повеле́нию зако́нному повину́ющася/ принесе́ святи́телю ста́рцу и пра́веднику,/ Христа́ Го́спода ви́дети обеща́нна./ Его́же прие́мь Симео́н на ру́ки своя́, возра́довася, вопия́:/ Бог есть Сей, Отцу́ Соприсносу́щный,/ и Изба́витель душ на́ших.</p>
<p><red>Стих:</red> Свет во открове́ние язы́ков/ и сла́ву люде́й Твои́х Изра́иля.</p>
<p>Носи́маго на колесни́це Херуви́мстей/ и пева́емаго в пе́снех Серафи́мских/ нося́щи на руку́ Богоро́дица Мари́я,/ неискусобра́чно из Нея́ вопло́щшагося,/ Законода́вца, зако́на исполня́юща чин,/ подая́ше рука́м ста́рца иере́я./ Живо́т же нося́й живота́ проша́ше разреше́ния, глаго́ля:/ Влады́ко, ны́не отпусти́ мя возвести́ти Ада́му,/ я́ко ви́дех непрело́жна Отроча́, Бо́га Преве́чнаго/ и Спа́са ми́ра.</p>
<p><red>Сла́ва, и ны́не, глас 8:</red> Андре́я Кри́тскаго:</p>
<p>И́же на Херуви́мех носи́мый и пева́емый от Серафи́м,/ <red>Днесь</red> в Боже́ственное святи́лище по зако́ну приноси́м,/ на ста́рческих, я́ко на престо́ле, седи́т рука́х/ и от Ио́сифа прие́млет да́ры Боголе́пно,/ я́ко супру́г го́рличищ,/ нескве́рную Це́рковь и от язы́к новоизбра́нныя лю́ди,/ голуби́на же два птенца́,/ я́ко Нача́льник Ве́тхаго же и Но́ваго./ Е́же к Нему́ обеща́ния Симео́н коне́ц прие́м,/ благословя́ Де́ву Мари́ю Богоро́дицу,/ страсте́й о́бразы, И́же из Нея́, провозгласи́/ и от Него́ проша́ше отпуще́ния, вопия́:/ ны́не отпусти́ мя, Влады́ко,/ я́коже пре́жде возвести́ ми,/ я́ко ви́дех Тя, Первове́чнаго Све́та/ и Спа́са Го́спода христоимени́тым лю́дем.</p>
<p>Таже, Ны́не отпуща́еши:
<red> Трисвятое и </red>по О́тче наш:
<red>На благослове́нии хле́бов тропа́рь пра́здника три́жды, пи́сан на ма́лой вече́рни, и чте́ние.</red>
</p>
<p>ЗРИ А́ще же несть бде́ния, по Ны́не отпуща́еши:
<red>тропа́рь пра́здника и отпу́ст. На повече́рии по Досто́йне, конда́к пра́здника. </red>
<red>Полу́нощницу пое́м, по </red>
<red>обы́чаю, с кафи́змою. По 1-м трисвято́м, вме́сто </red>Се Жени́х:
<red>глаго́лем тропа́рь пра́здника. По 2-м трисвято́м, вме́сто </red>Помяни́, Го́споди, я́ко Благ:
<red>глаго́лем конда́к пра́здника. Таже, </red>Го́споди, поми́луй,
<red>12: и отпу́ст. Моли́твы же, </red>Помяни́ Го́споди, в наде́жди:
<red>не глаго́лем.</red>
</p>
<p><red>На у́трени</red></p>
<p>На Бог Госпо́дь:
<red>тропа́рь, три́жды.</red>
</p>
<p>По 1-м стихосло́вии седа́лен, глас 1.</p>
<p>Самоподо́бен: Лик А́нгельский да удиви́тся чудеси́,/ земни́и же гла́сы, возопие́м пе́ние,/ зря́ще неизрече́нное Бо́жие снизхожде́ние,/ Его́же бо трепе́щут Небе́сныя си́лы,/ ны́не ста́рчи объе́млют ру́це Еди́наго Человеколю́бца.</p>
<p>Сла́ва, и ны́не, то́йже.</p>
<p>По 2-м стихосло́вии седа́лен, глас 1.</p>
<p><red>Подо́бен:</red> Лик А́нгельский:</p>
<p>Сый со Отце́м на Престо́ле святе́м,/ прише́д на зе́млю, от Де́вы роди́ся/ и Младе́нец бысть, ле́ты Сый неопи́сан,/ Его́же при́им Симео́н на ру́ки, ра́дуяся, глаго́лаше:/ ны́не отпуща́еши, Ще́дре, возвесели́в раба́ Твоего́.</p>
<p>Сла́ва, и ны́не, то́йже.</p>
<p>По полиеле́и седа́лен, глас 4.</p>
<p><red>Подо́бен:</red> Удиви́ся Ио́сиф:</p>
<p>Младе́нствуеши мене́ ра́ди, Ве́тхий де́ньми,/ чище́нием приобща́ешися, Чисте́йший Бо́же,/ да плоть уве́риши мне, ю́же от Де́вы./ И сим Симео́н, поуча́яся, позна́ Тя, Бо́га, я́вльшагося пло́тию,/ и, я́ко Жизнь, лобза́ше и, ра́дуяся, ста́рчески взыва́ше:/ отпусти́ мене́, Тебе́ бо ви́дех, Живота́ вся́ческих.</p>
<p>Сла́ва, и ны́не, то́йже.</p>
<p>Та́же, степе́нна, 1-й антифо́н 4-го гла́са. Проки́мен, глас 4: Помяну́ и́мя Твое́ во вся́ком ро́де и ро́де.
<red> <red>Стих:</red> </red>Отры́гну се́рдце мое́ сло́во бла́го: Вся́кое дыха́ние:
<red>Ева́нгелие от Луки́, зача́ло 8.</red>
</p>
<p>По 50-м псалме́ стихи́ра, глас 6:</p>
<p>Да отве́рзется дверь Небе́сная <red>Днесь</red>:/ Безнача́льное бо Сло́во О́тчее,/ нача́ло прии́м под ле́ты,/ не отсту́пль Своего́ Божества́,/ от Де́вы я́ко Младе́нец четыредесятодне́вен/ Ма́терию во́льне прино́сится в це́рковь зако́нную,/ и Сего́ на ру́ки прие́млет ста́рец,/ отпусти́, зовы́й, раба́, Влады́ко,/ и́бо о́чи мои́ ви́деста спасе́ние Твое́./ Прише́дый в мир спасти́ род челове́чь,/ Го́споди, сла́ва Тебе́.</p>
<p>Кано́н, его́же краегране́сие: Христа́ ра́достне ста́рец объе́млет:
<red>Творе́ние господи́на Космы́, глас 3. Ирмо́с по два́жды: тропари́ на 12.</red>
</p>
<p><red>Песнь 1</red></p>
<p><red>Ирмо́с:</red> Су́шу глу́бороди́тельную зе́млю/ со́лнце наше́ствова иногда́:/я́ко стена́ бо, огусте́ обапо́лы вода́/ лю́дем пешомореходя́щим и Богоуго́дно пою́щим:/ пои́м, Го́сподеви, сла́вно бо просла́вися.</p>
<p>Да ка́плют во́ду о́блацы,/ Со́лнце бо, на о́блаце ле́гце носи́мо, наста́ло есть,/ на нетле́нную руку́, Христо́с в це́ркви я́ко Младе́нец./ Те́мже, ве́рнии, возопии́м:/ пои́м Го́сподеви, сла́вно бо просла́вися.</p>
<p>Крепи́теся, ру́це Симео́ни, ста́ростию осла́бленнии,/ лы́ста же претружде́нна старча правобыстро́ движи́тася Христу́ на сре́тение,/ лик со безпло́тными соста́вльше,/ пои́м Го́сподеви, сла́вно бо просла́вися.</p>
<p>Ра́зумом просте́ртая Небеса́, весе́литеся, и ра́дуйся, земле́,/ из Пребоже́ственных бо недр Хитре́ц проше́д Христо́с,/ Ма́терию Де́вою Бо́гу Отцу́ прино́сится Младе́нец, И́же пре́жде всех,/ сла́вно бо просла́вися.</p>
<p>Катава́сия, ирмо́с то́йже.</p>
<p><red>Песнь 3</red></p>
<p><red>Ирмо́с:</red> Утвержде́ние на Тя наде́ющихся,/ утверди́, Го́споди, Це́рковь,/ Ю́же стяжа́л еси́/ честно́ю Твое́ю Кро́вию.</p>
<p>Перворожде́н из Отца́ пре́жде век,/ Перворожде́н Младе́нец из Де́вы нетле́нныя,/ Ада́му ру́ку простира́я, яви́ся.</p>
<p>Младоу́мна бы́вша пре́лестию первозда́ннаго/ па́ки исправля́яй Бог Сло́во, младе́нствовав, яви́ся.</p>
<p>Земли́ исча́дие, па́ки поте́кшее в ню,/ Божества́ сообра́зное естество́ Зижди́тель/ я́ко непрело́жне, младе́нствовав, яви́.</p>
<p>Седа́лен, глас 4.</p>
<p><red>Подо́бен:</red> Удиви́ся Ио́сиф:</p>
<p>На горе́ Сина́йстей дре́вле ви́де Моисе́й за́дняя Бо́жия,/ и то́нкий Боже́ственный глас сподо́бися во мра́це же и ви́хре слы́шати./ Ны́не же Симео́н воплоще́ннаго Бо́га непрело́жне нас ра́ди на ру́ки прия́т/ и ра́достно тща́шеся ити́ от су́щих зде к животу́ ве́чному./ Те́мже вопия́ше:/ ны́не отпуща́еши раба́ Твоего́, Влады́ко.</p>
<p>Сла́ва, и ны́не, то́йже.</p>
<p><red>Песнь 4</red></p>
<p><red>Ирмо́с:</red> Покры́ла есть Небеса́ доброде́тель Твоя́, Христе́:/ из киво́та бо проше́д святы́ни, Твоея́ нетле́нныя Ма́тере,/ в хра́ме сла́вы Твоея́ яви́лся еси́,/ я́ко Младе́нец руконоси́м,/ и испо́лнишася вся Твоего́ хвале́ния.</p>
<p>Ра́дуяся, Симео́не, неизрече́нных таи́нниче, Богоро́дица вопия́ше,/ о Не́мже от Свята́го дре́вле извести́ся тебе́ Ду́ха,/ младе́нствовавшаго Сло́ва Христа́ на ру́ки приими́, зовы́й Ему́:/ испо́лнишася вся Твоего́ хвале́ния.</p>
<p>На Него́же упова́л еси́, Симео́не, во́зраст де́тищный,/ ра́дуяся, подыми́ Христа́, Изра́иля Боже́ственнаго утеше́ние,/ зако́на Творца́ и Влады́ку, исполня́ющаго зако́на чин, зовы́й Ему́:/ испо́лнишася вся Твоего́ хвале́ния.</p>
<p>Ви́дя Симео́н Сло́во Безнача́льное, с пло́тию, я́ко на престо́ле Херуви́мстем, Де́вою носи́мо,/ вино́внаго е́же бы́ти вся́ческих, я́ко Младе́нцу дивя́ся, вопия́ше Ему́:/ испо́лнишася вся Твоего́ хвале́ния.</p>
<p><red>Песнь 5</red></p>
<p><red>Ирмо́с:</red> Я́ко ви́де Иса́ия обра́зно на престо́ле превознесе́на Бо́га,/ от А́нгел сла́вы дориноси́ма,/ о, окая́нный,– вопия́ше,– аз:/ прови́дех бо воплоща́ема Бо́га,/ Све́та Невече́рня и ми́ром влады́чествующая.</p>
<p>Разуме́в Боже́ственный ста́рец проявле́нную дре́вле проро́ку сла́ву,/ рука́ми Сло́во зря Ма́терними держи́мо,/ о, ра́дуйся,– вопия́ше,– Чи́стая!/ я́ко престо́л, бо держи́ши Бо́га,/ Све́та Невече́рняго и ми́ром влады́чествующа.</p>
<p>Покло́нься ста́рец,/ и стопа́м Боже́ственне прикосну́вся неискусобра́чныя и Богома́тере,/ О́гнь,– рече́,– но́сиши, Чи́стая:/ Младе́нца бою́ся объя́ти Бо́га,/ Све́та Невече́рняго и ми́ром влады́чествующа.</p>
<p>Очища́ется Иса́ия, от Серафи́ма угль прие́м,/ ста́рец вопия́ше Богома́тери,/ Ты, я́коже клеща́ми, рука́ми просвеща́еши мя, пода́вши, Его́же но́сиши,/ Све́та Невече́рняго и ми́ром влады́чествующа.</p>
<p><red>Песнь 6</red></p>
<p><red>Ирмо́с:</red> Возопи́ к Тебе́, ви́дев ста́рец очи́ма спасе́ние,/ е́же лю́дем прии́де от Бо́га:/ Христе́, Ты Бог мой,</p>
<p>Сио́ну Ты ка́мень возложи́лся еси́,/ непокори́вым претыка́ние и собла́зна ка́мень,/ неруши́мое ве́рных спасе́ние.</p>
<p>Изве́стие нося́ начерта́ние/ И́же пре́жде век Тя израсти́вшаго,/ земны́х за милосе́рдие ны́не не́мощию обложи́ся.</p>
<p>Сы́ну Вы́шняго,/ Сы́ну Де́вы,/ Бо́гу, Отроча́ти бы́вшему,/ покло́ньшася Тебе́ ны́не отпусти́ с ми́ром.</p>
<p><red>Конда́к, глас 1:</red></p>
<p>Утро́бу Деви́чу освяти́вый Рождество́м Твои́м/ и ру́це Симео́не благослови́вый,/ я́коже подоба́ше, предвари́в,/ и ны́не спасл еси́ нас, Христе́ Бо́же,/ но умири́ во бране́х жи́тельство/ и укрепи́ лю́ди, и́хже возлюби́л еси́, Еди́не Человеколю́бче.</p>
<p><red>И́кос:</red></p>
<p>К Богоро́дице притеце́м, хотя́щий Сы́на Ея ви́дети, к Симео́ну носи́ма,/ Его́же с Небесе́ Безпло́тнии ви́дяще, дивля́хуся, глаго́люще:/ чу́дная зрим ны́не и пресла́вная, непостижи́мая, несказа́нная!/ И́же бо Ада́ма созда́вый но́сится я́ко Младе́нец,/ Невмести́мый вмеща́ется на рука́х ста́рчих,/ И́же в не́дрех неопи́санных Сый Отца́ Своего́/ во́лею опису́ется пло́тию, а не Божество́м,/ Еди́н Человеколю́бец.</p>
<p><red>Песнь 7</red></p>
<p><red>Ирмо́с:</red> Тебе́ во огни́ ороси́вшаго/ о́троки Богосло́вившия,/и в Де́ву нетле́нну все́льшагося/ Бо́га Сло́ва пои́м,/ благоче́стно пою́ще:/ благослове́н Бог оте́ц на́ших.</p>
<p>Ада́му извести́ти хотя́й иду́, во а́де живу́щу,/ и Е́ве принести́ благове́стие, Симео́н вопия́ше, со проро́ки лику́я:/ благослове́н Бог оте́ц на́ших.</p>
<p>Ро́да зе́мна избавля́яй Бог да́же до а́да прии́дет,/ пле́нным же пода́ст всем оставле́ние и прозре́ние слепы́м, я́ко и немы́м вопи́ти:/ благослове́н Бог оте́ц на́ших.</p>
<p>И Твое́ се́рдце нетле́нная ору́жие про́йдет, Симео́н Богоро́дице провозгласи́,/ на Кресте́ зря́щи Твоего́ Сы́на,/ Ему́же вопие́м:/ благослове́н Бог оте́ц на́ших.</p>
<p><red>Песнь 8</red></p>
<p><red>Ирмо́с:</red> Нестерпи́мому огню́ соедини́вшеся,/ Богоче́стия предстоя́ще, ю́ноши,/ пла́менем же неврежде́ни,/ Боже́ственную песнь поя́ху:/ благослови́те, вся дела́ Госпо́дня, Го́спода/ и превозноси́те во вся ве́ки.</p>
<p>Лю́дие Изра́илевы, Твою́ сла́ву Емману́ила зря́ще Отроча́ из Де́вы,/ пред лице́м Боже́ственнаго ковче́га ны́не лику́йте:/ благослови́те, вся дела́ Госпо́дня, Го́спода/ и превозноси́те во вся ве́ки.</p>
<p>Се, Симео́н вопия́ше, пререка́емое зна́мение Сей бу́дет,/ Бог Сый и Отроча́,/ Сему́, ве́рнии, возопии́м:/ благослови́те, вся дела́ Госпо́дня, Го́спода/ и превозноси́те во вся ве́ки.</p>
<p>Припе́вы на 9-й пе́сни</p>
<p>Богоро́дице Де́во,/ упова́ние христиа́ном,/ покры́й, соблюди́ и спаси́ на Тя упова́ющих.</p>
<p>Богоро́дице Де́во,/ ми́ру блага́я помо́щнице,/ покры́й и соблюди́ от вся́кия ну́жды и печа́ли.</p>
<p>Богоно́се Симео́не,/ прииди́, подыми́ Христа́,/ Его́же роди́ Де́ва Чи́стая Мари́я.</p>
<p>Объе́млет рука́ми ста́рец Симео́н/ Соде́теля зако́на/ и Влады́ку вся́ческих.</p>
<p>Не ста́рец Мене́ держи́т,/ но А́з держу́ его́:/ той бо от <red>Мене</red>́ отпуще́ния про́сит.</p>
<p>Клеще́ та́инственная,/ ка́ко угль но́сиши?/ ка́ко пита́еши пита́ющаго вся?</p>
<p>О дщи Фану́илева!/ Прииди́, ста́ни с на́ми/ и благодари́ Христа́ Спа́са, Сы́на Бо́жия.</p>
<p>А́нна целому́дренная/ провеща́ет стра́шная,/ испове́дающи Христа́, Творца́ не́бу и земли́.</p>
<p>Непостижи́мо есть соде́янное о Тебе́/ А́нгелом и челове́ком,/ Ма́ти Де́во Чи́стая.</p>
<p>Чи́стая Голуби́ца,/ нескве́рная А́гница,/ А́гнца и Па́стыря прино́сит в це́рковь.</p>
<p>О Христе́, всех Царю́!/ Побе́ды на враги́/ ве́рным люде́м Твои́м да́руй.</p>
<p>О Христе́, всех Царю́!/ Пода́ждь ми сле́зы теплы́,/ да пла́чу мою́ ду́шу, ю́же зле погубих.</p>
<p>Вме́сто, Сла́вы:</p>
<p>Трисия́тельное/ и Триипоста́сное Божество́/ благоче́стно да похва́лим.</p>
<p>Вме́сто, <red>И ны́не:</red></p>
<p>О Деви́це Мари́е!/ Просвети́ мою́ ду́шу,/ помраче́нную лю́те жите́йскими сластьми́.</p>
<p>Ведомо да будет, я́ко два сущия припевы в начале припеваем ко ирмосу́. Таже к коемуждо тропарю припеваем по 4 припевы. И по совершении 14 припевов с тропари к катавасии поем оба лика вкупе, припев 1-й: Богородице Де́во, упование христианом:</p>
<p><red>Песнь 9</red></p>
<p><red>Ирмо́с:</red> В зако́не се́ни и писа́ний/ о́браз ви́дим, ве́рнии,/ всяк му́жеский пол, ложесна́ разверза́я, свят Бо́гу./ Тем Перворожде́нное Сло́во, Отца́ Безнача́льна/ Сы́на, Первородя́щася Мате́рию неискусому́жно,/ велича́ем.</p>
<p>И́же дре́вним новорожде́нных го́рличищ супру́г дво́ица же бя́ше птенце́в,/ в ни́хже ме́сто Боже́ственный ста́рец и целому́дренная А́нна проро́чица/ от Де́вы рожде́нному и Сы́ну Единоро́дному О́тчу,/ в це́рковь приноси́му, слу́жат, велича́юще.</p>
<p>Возда́л еси́ мне, вопия́ше Симео́н,/ спасе́ния Твоего́, Христе́, ра́дование,/ восприими́ Твоего́ служи́теля, се́нию претружде́ннаго,/ но́выя благода́ти Священнопропове́дника та́йнаго во хвале́нии велича́юща.</p>
<p>Священноле́пно испове́дашеся А́нна, прорица́ющи,/ целому́дренная, и преподо́бная, и ста́рица, Влады́це в це́ркви я́вственно,/ Богоро́дицу же, пропове́дающи всем су́щим, велича́ше.</p>
<p>Свети́лен, самоподо́бен:</p>
<p>Ду́хом во святи́лищи предста́в,/ ста́рец на ру́ки восприя́т зако́на Влады́ку, вопия́:/ ны́не соу́з мя плотски́х разреши́, я́коже рекл еси́, с ми́ром:/ ви́дех бо очи́ма открове́ние язы́ков и Изра́илю спасе́ние.
<red>Трижды</red>
</p>
<p>На хвали́тех стихи́ры, на 4.</p>
<p><red>Подо́бен:</red> Дал еси́ зна́мение:</p>
<p>Зако́н, и́же в писа́нии,/ исполня́я, Человеколю́бец/ в це́рковь ны́не прино́сится,/ и Сего́ прие́млет ста́рыми рука́ми Симео́н ста́рец,/ ны́не отпуща́еши мя, вопия́,/ ко о́ному блаже́нству:/ ви́дех бо Тя <red>Днесь</red>, пло́тию ме́ртвенною обложе́ннаго,/ живото́м госпо́дствующа/ и сме́ртию влады́чествующа.
<red>Два́жды</red>
</p>
<p>Свет во открове́ние язы́ков/ яви́лся еси́, Го́споди,/ на о́блаце седя́ ле́гце,/ Со́лнце Пра́вды,/ зако́на сено́вное исполня́я/ и нача́ло изъявля́я но́выя благода́ти./ Тем, Тя ви́дев, Симео́н взыва́ше:/ из истле́ния мя разреши́,/ я́ко ви́дех Тя <red>Днесь</red>.</p>
<p>Недр Роди́теля не отлу́чься Божество́м,/ вопло́щься, я́коже изво́лил еси́,/ объя́тиями держи́м Присноде́вы,/ на ру́ки пода́лся еси́ Богоприи́мца Симео́на,/ руко́ю Твое́ю держа́й вся́ческая;/ те́мже ны́не отпуща́еши мя,/ ра́достно взыва́ше,/ в ми́ре раба́ Твоего́,/ я́ко ви́дех Тя, Влады́ко.</p>
<p><red>Сла́ва, и ны́не, глас 6.</red></p>
<p>Германово: На рука́х ста́рческих во дне́шний день,/ я́ко на колесни́це Херуви́мстей,/ восклони́тися благоизво́ливый, Христе́ Бо́же,/ и нас, пою́щих Тя,/ страсте́й мучи́тельства призыва́емый изба́ви/ и спаси́, я́ко Человеколю́бец.</p>
<p>Славословие великое. По трисвятом тропарь праздника, ектении́, и отпу́ст, и час 1-й. На 1-м часе́ тропарь праздника. По О́тче наш,
<red>кондак праздника, и прочее, и соверше́нный отпу́ст. О часе́ же втором дне исходим с литиею вне обители, поюще стихиры праздника и канон, по обычаю. И, возвращшеся, поем часы и Литургию.</red>
</p>
<p>На литурги́и</p>
<p>Блаженны, от канона праздника песни 3-я и 6-я. Вход: Сказа Госпо́дь спасение Свое,/ пред языки откры правду Свою. Таже тропарь праздника: Сла́ва, и ны́не, кондак. Проки́мен, песнь Богороди цы, глас 3: Вели́чит душа́ Моя́ Го́спода,/ и возра́довася дух Мой о Бо́зе, Спа́се Мое́м. <red>Стих:</red> Я́ко призре́ на смире́ние рабы́ Своея́,/ се бо от ны́не ублажа́т Мя вси ро́ди. Апостол ко Евреем, зачало 316. Аллилуия, глас 8: Ны́не отпущаеши раба́ Твоего́, Влады́ко,/ по глаго́лу Твоему́, с ми́ром. <red>Стих:</red> Свет во открове́ние язы́ков и сла́ву люде́й Твои́х, Изра́иля. Евангелие от Луки, зачало 7. Причастен: Ча́шу спасе́ния прииму/ и и́мя Госпо́дне призову́.</p>
<p>Ведомо бу́ди, я́ко <red><red>Аще</red></red> случи́тся праздник Сре́тения Госпо́дня в неде́лю, пре́жде неде́ли мытаря́ и фарисе́я, егда́ пое́тся слу́жба воскре́сна, кроме́ Трио́ди.</p>
<p>В субботу на ма́лой вечерни, на Го́споди, воззва́х: стихиры воскресны гласа, 4: Сла́ва, и ны́не, праздника. На стиховне стихира воскресна едина и праздника стихо́вна великия вечерни с припевы праздника. Сла́ва, и ны́не, праздника. Тропа́рь воскре́сен. Сла́ва, и ны́не, праздника. Ектения малая и отпу́ст.</p>
<p>На велицей вечерни: На Го́споди, воззва́х: стихиры воскресны 3, и восточен, Анатолиев, един, и праздника 6: Сла́ва, и ны́не, праздника. Вход, проки́мен дне и чтения праздника 3. На литии стихиры и Сла́ва, и ны́не, праздника. На стиховне стихиры воскресны. Сла́ва, и ны́не, праздника. На благослове́нии хлебов тропарь праздника трижды: и Бу́ди имя Господне: и чтение праздника.</p>
<p>ЗРИ А идеже несть бдения, по Ны́не отпущаеши и по трисвятом тропарь воскре́сен. Сла́ва, и ны́не, праздника. На повечерии по Досто́йне и по трисвято́м конда́к воскре́сен. Сла́ва, и ны́не, праздника. Полу́нощницу же поем, по обычаю, с каноном троичным.</p>
<p>На утрени: На Бог Госпо́дь: тропарь воскресен дважды. Сла́ва, и ны́не, праздника. По обычных кафи́змах седа́льны воскресны с Богородичны их. И чтение во Ева́нгелии толко́вом. Таже, полиеле́й: и тропари, Ангельский собор: и седальны праздника, оба по единожды. Сла́ва, и ны́не, седа́лен иже по полиелеи и чтение праздника. Степе́нна гласа. Проки́мен и Ева́нгелие праздника. Таже Воскресе́ние Христо́во: и псалом 50, и целование Евангелия, по обычаю, и стихи́ра праздника. Канон воскре́сен со ирмосом на 4: и Богородице на два: и праздника на 8. Катава́сия праздника. По 3-й песни кондак, и икос воскре́сен, и седа́лен праздника единожды. Сла́ва, и ны́не, то́йже. По 6-й песни кондак, и икос праздника, и чтем про́лог. На 9-й песни поем Честнейшую: Свети́лен воскре́сен. Сла́ва, и ны́не, праздника. На хвали́тех стихиры воскресны 4, и праздника 4 со стихи́ праздничными. Сла́ва, праздника: И ны́не, Преблагослове́нна еси́: Таже, Славословие великое: тропа́рь воскре́сен точию, ектении́ и отпу́ст. Таже стихира ева́нгельская, и оглашение, и обычное исхождение и час 1-й в притво́ре.</p>
<p>На часех тропарь воскре́сен: Сла́ва, тропа́рь праздника. <red>И ны́не, Богоро́дичен.</red> На всех часех кондак воскресен и праздника глаголем, пременяюще.</p>
<p>На Литургии: Блаже́нны воскре́сны гласа, на 6: и праздника песнь 3-я, на 4. По входе тропарь воскре́сен и пра́здника: Сла́ва, конда́к воскре́сен. И ны́не, праздника. Проки́мен, Апо́стол, аллилу́ия и Ева́нгелие чтем прежде недели гласа, таже пра́здника. Прича́стен: Хвали́те Го́спода: и пра́здника.</p>
<p>Подобает ве́дати, <red>Аще</red> случится праздник Сретения Господня в неделю мытаря́ и фарисея, или блуднаго, или мясопустную, или сыропустную.</p>
<p>В субботу на ма́лой вечерни стихиры воскресны гласа, на 4: Сла́ва, и ны́не, праздника. На стиховне стихира воскресна едина и праздника стиховна великия вечерни с припевы их: Сла́ва, и ны́не, праздника. Тропа́рь воскре́сен, Сла́ва, и ны́не, праздника и отпу́ст.</p>
<p><red>На вели́цей вече́рни</red> поем: Блажен муж: кафизму всю. На Господи, воззва́х: стихиры воскресны гласа, 3: и Триоди 3: и праздника 4.</p>
<p><red>Аще</red> ли неделя мясопустная: Воскресны 3: и Триоди 4: и праздника 3: Сла́ва, Триоди: И ны́не, праздника. Вход, и чтения праздника 3. На литии, стихиры праздника, глас 1: Ветхий де́ньми: и прочих две. Таже Триоди хвалитны два стиха.</p>
<p><red>Аще</red> неделя фарисеева, 1-й стих, глас 3: Фарисе́я велехва́льный: Вторый, глас 8: От дел похвале́ньми:</p>
<p>
<emphasis>ЗРИ</emphasis> <red>Аще</red> ли есть неделя блуднаго: По стихирах праздника, поем в литии Триоди 3 стиха хвалитны: 1-й стих, глас 2: Блуднаго глас: 2-й, глас 8: Изжих блудно: 3-й, глас 6: О́тче благий:
</p>
<p>
<emphasis>ЗРИ</emphasis> <red>Аще</red> ли неделя мясопустная: И по стихирах праздника поем 2 стиха хвалитны: 1-й, глас 6: Помышляю день он: 2-й, О, каковый час тогда:
</p>
<p>
<emphasis>ЗРИ </emphasis><red>Аще</red> ли неделя сыропу́стная: И поем в литии́ Трио́ди хвали́тных 2 же стиха. 1-й, глас 5: Увы́ мне: 2, По́прище добродетелей: Славу же поем во вся тыя недели, фарисееву, и блуднаго, и мясопустную, и сыропустную Триоди, я́же писана на литии: И ны́не, праздника. (Того ради вчинися петися Триоди хвалитным стихам в литии на вечерни, за<red>еже</red> не оставити Триоднаго стиха ни единаго, еже ему не петися). На стиховне стихиры воскресны: Сла́ва, Триоди. И ны́не, праздника. На благослове́нии хле́бов тропа́рь праздника, трижды: и чтение в посла́ниих Апо́стольских. А идеже не будет бдения, по Ны́не отпуща́еши: тропа́рь воскре́сен: Сла́ва, и ны́не, пра́здника.
</p>
<p>На повече́рии по трисвято́м конда́к Трио́ди. Сла́ва, и ны́не, пра́здника. Полу́ношницу же поем, по обы́чаю, с кано́ном Тро́ичным.</p>
<p>На утрени: На Бог Госпо́дь, тропарь воскре́сен два́жды. Сла́ва, и ны́не, пра́здника. По кафи́змах седа́льны воскресны с Богоро́дичны их, и чтение во. Ева́нгелии толко́вом, и полиеле́й праздника, и тропари́: А́нгельский собор:</p>
<p><red>Аще</red> ли неделя блу́днаго, или мясопу́стная, или сыропу́стная:</p>
<p>Припева́ем и 3-й псалом: На реках Вавило́нских: Таже, величание праздника: и седальны праздника, по единожды, и чтение праздника. Степе́нна гласа. Проки́мен праздника: Вся́кое дыха́ние: Ева́нгелие пра́здника. Воскресе́ние Христово: и псалом 50, стихира праздника. Канон воскре́сен со ирмосо́м на 4: и Трио́ди на 4: и праздника на 6. Катавасия праздника, оба лика вкупе.</p>
<p>
<emphasis>ЗРИ </emphasis><red>Аще</red> ли неделя мясопу́стная: Канон воскре́сен на 4, и Трио́ди на 6, и праздника на 4. По 3-й песни конда́к, и и́кос, и седа́лен Трио́ди. Сла́ва, и ны́не, пра́здника. По 6-й песни кондак праздника и икос. И чтем синакса́рий. На 9-й песни поем Честнейшую: Светилен воскресен. Сла́ва, Триоди: И ны́не, праздника. На хвали́тех стихиры воскре́сны 4: и праздника 4, с припе́вы пра́здника. Сла́ва, праздника: И ны́не, Преблагослове́нна еси́:
</p>
<p>
<emphasis>ЗРИ </emphasis><red>Аще</red> ли неделя мясопустная: На хвали́тех стихиры воскресны 4, и праздника 4, со Сла́вным, с припевы праздника. И по сконча́нии стихир праздника глаголем стих: Воскресни́, Господи, Боже мой: и поем самогла́сну стихиру Триоди, глас 8: Дани́ил пророк: Сла́ва́, глас 1: Пред очистим себе, братие: И ны́не, Преблагослове́нна еси́:
</p>
<p>
<emphasis>ЗРИ </emphasis><red>Аще</red> ли неделя сыропу́стная: На хвалитех поем, я́коже в неделю мясопустную, глаголем стих такожде: Воскресни, Господи, Боже мой: и поем самогласну стихиру Триоди, глас 6: Ада́м из рая́ отго́нится. <red>Сла́ва, глас то́йже:</red> Приспе́ время: И ны́не, Преблагослове́нна еси́: Славосло́вие вели́кое: тропа́рь воскре́сен и обычный отпу́ст. И исхождение в притвор. Сла́ва, и ны́не, стихира Ева́нгельская и час 1-й. На 1-м часе, и на прочих тропа́рь воскресен: Сла́ва, праздника: И ны́не, Богоро́дичен часо́в. По О́тче наш
<red>кондак праздника и Триоди, пременя́юще, глаго́лем.</red>
</p>
<p>На Литурги́и: Блаже́нны гласа на 4: и Триоди песнь 3-я, на 4: и праздника 6-я, на 4. Вхо́дное праздника, посем тропарь воскресен и праздника. Сла́ва, конда́к Трио́ди: И ны́не, праздника. Проки́мен гласа и праздника.</p>
<p><red>Аще</red> ли неделя мясопу́стная: Проки́мен Трио́ди и пра́здника. Апостол, аллилу́ия, Ева́нгелие и прича́стен прежде дне, и праздника.</p>
<p><red>Аще</red> ли случится праздник Сретения Господня в субботу мясопустную: Служба умерших поется вечер и утро, в субботу мимошедшую или в четверток мясопустный. В субботу же служба вся праздника единаго поется, непременно.</p>
<p><red>Аще</red> ли случится Сретение Господне в понедельник, или во вторник, или в четверток сыропустный недели:</p>
<p>Вечер на малой вечерни, на Господи, воззва́х: стихиры праздника, на 4: Сла́ва, и ны́не, праздника. На стиховне Триоди самогласен дне дважды и мученичен: Сла́ва, и ны́не, праздника. Тропарь праздника: ектения́ и отпу́ст.</p>
<p><red>На вели́цей вече́рни</red> и на утрени совершается вся служба праздника, непременно, я́коже прежде указася на ряду, зане́ Триодь с праздником не поется, в кой день ни случится на сырной недели, кроме субботы и недели, разве самогласны стихиры дне, я́же глаголются на малой вечерни, я́коже указася.</p>
<p>
<emphasis>ЗРИ</emphasis> А идеже не бывает всено́щное, поем на велицей вечерни по предписанному. На стиховне, Сла́ва, Триоди, самогласен дне: И ны́не, пра́здника. На хвалитех по стихирах праздника, Сла́ва, Триоди, самогласен дне: И ны́не, праздника. Славословие великое.
</p>
<p>На часе́х и на Литургии служба вся праздника, дне же Апостол и Евангелие вычитаем напреди.</p>
<p>
<emphasis>ЗРИ</emphasis> <red>Аще</red> ли случится праздник Сретения Господня в среду сыропу́стную или в пято́к:
</p>
<p>На ма́лой и на вели́цей вечерни и на утрени совершается служба вся, я́коже указася в понедельник сырный, непременно, бывает же на конец вечерни, и утрени, и всякаго часа по 3 поклоны великия то́чию.</p>
<p>ЗРИ На часе́х глаголем тропарь и кондак праздника. На 6-м же часе глаголется тропарь паремии и чтется паремия́. Литургия же Златоустова совершается во свое время. Вечерню же поем, по обычаю, во свое время. По обычном псалме кафизма рядова́я. А идеже бысть всено́щное, кафизмы не глаголем. Но по обычном псалме глаголем Господи, воззва́х: Таже стихиры праздника, 3: и свята́го Симеона, 3: Сла́ва, свята́го: И ны́не, праздника. Проки́мен дне и паремия́. Таже проки́мен: Да уповает Израиль на Господа: На стиховне Триоди самогласен дне дважды и мученичен: Сла́ва, и ны́не, праздника. Тропарь праздника и отпу́ст.</p>
<p>
<emphasis>ЗРИ </emphasis>Подобает ве́дати, <red>Аще</red> случится Сретение Господне в понедельник сы́рный:
</p>
<p>И трипеснец утренний поем на повечерии в неделю. А самогласен дне Триоди утренний поем в праздник, на хвалитех Славу.</p>
<p><red>Аще</red> ли Сретение Господне во вторник сы́рный:</p>
<p>И вто́рничный трипе́снец поем в среду сы́рную на повечерии: а самогласен дне утренний поем в праздник, на хвалитех Славу.</p>
<p><red>Аще</red> ли Сретение Господне в среду сырную:</p>
<p>И средный канон поем, и трипеснец в четверток сырный на повечерии, а самогласен дне утренний поем в праздник, на хвалитех Славу.</p>
<p><red>Аще</red> ли Сретение Господне в четверток сы́рный:</p>
<p>И четвертка́ трипеснец поем во вторник сырный на повечерии.</p>
<p><red>Аще</red> ли Сретение Господне в пяток сырный:</p>
<p>И поем пятка канон и с трипеснцем в среду сырную на повечерии.</p>
<p><red>Аще</red> ли случится праздник Сретения Господня в субботу сы́рную:</p>
<p>В пяток вечера на малой вечерни стихиры праздника на 4: Сла́ва, и ны́не, праздника. Проки́мен, и паремия́ дне, и по ней проки́мен: Да уповает Израиль на Господа: На стиховне Триоди самогласен дне дважды и мученичен: Сла́ва, и ны́не, праздника. Тропа́рь праздника и отпу́ст.</p>
<p>На вели́цей вечерни поем Блажен муж, 1-й антифон. На Господи, воззва́х: поем стихиры праздника на 6: И отцев на 4. Сла́ва, отцев. И ны́не, праздника. Вход, проки́мен дне: и чтение праздника. На литий стихиры, и Сла́ва, и ны́не, праздника. На стиховне стихиры праздника. Сла́ва отцев: И ны́не, праздника. На благословении хле́бов тропарь праздника дважды и отце́в единожды. И чтение праздника.</p>
<p>
<emphasis>ЗРИ </emphasis>А идеже несть всено́щнаго бдения, поем на велицей вечерни все, по предписанному. Проки́мен и чтение дне, и проки́мен: Да уповает Израиль на Господа. Таже чтения праздника. На стиховне праздника. Таже отцев припев: Честна́ пред Господем смерть преподобных Его. И поем самогласен их: Монахов множества: Сла́ва, самогласен Триоди: И ны́не, праздника.
</p>
<p>На утрени, на Бог Госпо́дь, тропарь праздника, дважды: Сла́ва, отцев: И ны́не, праздника. По кафизмах седальны праздника, и чтение праздника. По полиелеи седа́лен пра́здника. Степе́нна, 1-й антифон 4-го гласа. Проки́мен: Вся́кое дыха́ние: Ева́нгелие, и по 50-м псалме стихи́ра праздника. Канон праздника со ирмосо́м на 8: И отцев на 6. Катава́сия праздника. По 3-й песни кондак отцев, и и́кос, и седа́лен отцев, дважды: Сла́ва, и ны́не, праздника. По 6-й песни конда́к праздника и и́кос. И чтем синакса́рий. На 9-й песни поем Честне́йшую: Свети́лен праздника: Сла́ва, отцев: И ны́не, праздника. На хвали́тех стихиры праздника 3, и отцев 3. Сла́ва, отцев: И ны́не, праздника. Славосло́вие великое. Тропа́рь отцев: Сла́ва, и ны́не, праздника. Ектении́, и отпу́ст, и обычное исхождение в притвор, и час 1-й.</p>
<p>На часе́х тропарь праздника: Сла́ва, отцев: И ны́не, Богородичен часов. По О́тче наш, кондак праздника.</p>
<p>На Литургии: Блаженны праздника, песнь 3-я на 4: И отцев 6-я, на 4. Вхо́дное праздника, тропарь праздника и отцев: Сла́ва, кондак отцев: И ны́не, праздника. Проки́мен, Апостол, аллилуия, Евангелие и причастен прежде праздника, и отцев.</p>
<p>Подобает ве́дати, я́ко <red><red>Аще</red></red> случится праздник Сретения Господня в понедельник пе́рвыя неде́ли поста:</p>
<p>И службу праздника пети в неделю сыропустную, по предписанному.</p>
<p>Подобает ведати, <red>Аще</red> случится попразднство Сретения Господня в неделю, прежде недели мытаря́ и фарисе́я, а святый поется на 4, или на 6.</p>
<p>В субботу на малой вече́рни стихи́ры воскресны и Богородице́, по обычаю. Тропарь воскресен: Сла́ва, и ны́не, Богоро́дичен его.</p>
<p>
<emphasis>ЗРИ</emphasis> На вели́цей вечерни: по кафизме на Господи, воззва́х: стихиры воскре́сны 3 и восточен, Анатолиев, 1: праздника того дне, 3: и свята́го Мине́и 3. (<red>Аще</red> ли поется святый на 6, или емуже и полиелей: и поем стихиры воскре́сны 3: и праздника 3: и свята́го 4. Сла́ва, свята́го: <red>Аще</red> же ни,) Сла́ва, праздника: И ны́не, Богородичен 1-й гласа. На литии стихиры праздника, того дне рядовы́я стиховны: и свята́го, <red>Аще</red> полиелей. Сла́ва, свята́го: И ны́не, праздника, <red>Аще</red> же ни, Сла́ва, и ны́не, праздника. На стиховне стихиры воскре́сны: Сла́ва, свята́го, <red>Аще</red> есть: И ны́не, праздника. На благослове́нии хле́бов тропарь, Богоро́дице Де́во: дважды, и праздника, единожды, и чтение в посла́ниях Апо́стольских.
</p>
<p>На утрени: На Бог Госпо́дь, тропарь воскресен, дважды: Сла́ва, свята́го, <red>Аще</red> есть: <red>Аще</red> же ни, Сла́ва, и ны́не, праздника. По кафизмах седа́льны воскре́сны, и Богородичны их, и чтение во Ева́нгелии толковом. Посем непоро́чны, и ипакои́: и чтение недели, ряд. (<red>Аще</red> ли святый имать полиелей, по кафизме поем свята́го полиелей и по полиеле́и тропари, Ангельский собор: и по ектении́ седа́льны свята́го, по единожды: Сла́ва, иже по полиеле́и седа́лен: И ны́не, Богородичен его и чтение.) Степе́нна и проки́мен гласа, Вся́кое дыхание: Ева́нгелие воскре́сно и Воскресе́ние Христо́во: Кано́н воскре́сен со ирмосом на 4: и Богоро́дицы на два: и праздника на 4: и свята́го на 4. (<red>Аще</red> полиелей или славословие, и поем канон воскресен со ирмосом на 4, и праздника на 4, и свята́го на 6.) Катава́сия праздника. По 3-й песни кондак праздника, и и́кос, и свята́го, <red>Аще</red> имать, и седа́лен его. Сла́ва, и ны́не, праздника, и чтение. По 6-й песни кондак, и икос воскресен: и чтем про́лог. На 9-й песни поем Честне́йшую: Свети́лен воскресен: Сла́ва, свята́го, <red>Аще</red> имать: И ны́не, праздника. На хвали́тех стихиры воскресны 4: и свята́го, <red>Аще</red> имать, подобны 3: и самогласен иже на Славу; поем с припевы его. <red>Аще</red> ли не имать святый хвали́тных: и поем воскресны 4, и праздника 4 того дне стихо́вны утренний с припевы их. Сла́ва, стихира Евангельская: И ны́не, Преблагословенна еси́: Славословие великое. Тропарь воскресен точию. Ектении́, и отпу́ст, и оглашение, и обычное исхожде́ние в притво́р, и час 1-й. На 1-м часе́ тропарь воскре́сен: Сла́ва праздника: Свята́го же, <red>Аще</red> есть, тропарь и кондак глаголем, пременяюще: И ны́не, Богородичен часов. По О́тче наш, кондак праздника и конечный отпу́ст. Такожде и на прочих часе́х глаголем воскресен тропарь прежде, а праздника и свята́го пременяем. Кондак воскресен и праздника глаголем, пременяюще же, <red>Аще</red> полиелей, и свята́го.</p>
<p>На Литургии: Блаженны Октоиха на 6, и с троичным: и праздника песнь на 4. (<red>Аще</red> ли имать святый песнь, и Блаженна воскресна на 4: и праздника песнь на 4: и свята́го, песнь 6-я, на 4.) По входе тропарь воскресен и праздника: таже храма, и свята́го, <red>Аще</red> имать. Кондак воскресен, и храма: Сла́ва, свята́го, <red>Аще</red> имать: И ны́не, праздника. Проки́мен, Апостол и Евангелие, прежде недели ряд. Таже свята́го, <red>Аще</red> имать. Причастен, Хвалите Господа: и свята́го, <red>Аще</red> имать: <red>Аще</red> же ни, праздника.</p>
<p><red>Аще</red> случится попразднство Сретения Господня в неделю фарисееву, или блуднаго, или мясопустную.</p>
<p>На ма́лой вечерни на Господи, воззва́х: и на стиховне стихиры Октоиха, по обычаю.</p>
<p>На велицей вечерни на Господи, воззва́х: стихиры воскресны 4: и Триоди 3: и праздника 3.</p>
<p>
<emphasis>ЗРИ </emphasis><red>Аще</red> ли неделя мясопу́стная: Стихи́ры воскресны 3: и Триоди 4: и праздника 3: Сла́ва, Триоди: И ны́не, Богородичен 1-й гласа. На литии стихиры праздника рядовыя того дне стиховныя и Триоди хвалитны. Сла́ва, Триоди: И ны́не, праздника. На стиховне стихиры воскресны: Сла́ва, Триоди: И ны́не, праздника. На благослове́нии хле́бов тропарь: Богородице Де́во: дважды, и праздника, единожды, и чтение. На Бог Госпо́дь: тропарь воскресен, дважды:
</p>
<p>Сла́ва, и ны́не, праздника. По кафизмах седальны воскресны с Богородичны их и чтение во Евангелии толко́вом. По непорочных тропари: Ангельский собор:</p>
<p>
<emphasis>ЗРИ </emphasis><red>Аще</red> же неделя блуднаго или мясопустная: Поем полиелей: прилагаем же и 3-й псалом: На реках Вавило́нских: Степенна, и проки́мен гласа. Вся́кое дыхание: Ева́нгелие воскресное: Воскресе́ние Христово: и прочая. Канон воскре́сен со ирмосом на 4, и Богородицы на два, и Триоди на 4, и праздника на 4. Катава́сия праздника.
</p>
<p>
<emphasis>ЗРИ </emphasis><red>Аще</red> ли в неделю мясопустную: Канон воскресен на 4: и Триоди на 6: и праздника на 4. Катавасия Триоди. По 3-й песни кондак и икос праздника: Сла́ва, седа́лен Триоди: И ны́не, праздника. По 6-й песни кондак Триоди и и́кос. На 9-й песни поем Честнейшую: Таже светилен воскресен: Сла́ва, Триоди: И ны́не, праздника. На хвалитех стихиры воскресны 4 и праздника самогласны 4 с припевы его.
</p>
<p>
<emphasis>ЗРИ</emphasis> <red>Аще</red> ли есть неделя мясопу́стная: И глаголем стих: Воскресни, Господи, Боже мой: и поем стихиру самогласну Триоди: Даниил пророк: Сла́ва, Триоди же: Предъочистим себе: И ны́не, Преблагослове́нна еси́:
</p>
<p>
<emphasis>ЗРИ </emphasis><red>Аще</red> ли неделя фарисе́ев или блуднаго: Не глаголем Триоди стиха: но по стихирах праздника глаголем, Сла́ва, Триоди: И ны́не, Преблагословенна еси́: Славословие великое. По трисвятом тропарь воскресен. Ектении́ и отпу́ст. И исхождение обычное в притвор. Сла́ва, и ны́не, стихира Ева́нгельская, и час 1-й.
</p>
<p>На часе́х тропарь воскресен: Сла́ва праздника: И ны́не, Богородичен часов. По О́тче наш: кондак Триоди и праздника, пременяюще, глаголем.</p>
<p>На Литургии: Блаженны гласа на 4: и Триоди песнь 6-я, на 4: и праздника песнь рядовая, на 4. По входе тропарь воскресен и праздника. Сла́ва, кондак Триоди: И ны́не, праздника. Проки́мен, Апостол, аллилуия, Евангелие и причастен дне.</p>
<p>
<emphasis>ЗРИ </emphasis><red>Аще</red> ли будет попразднство Сретения в субботу мясопустную, и служба попразднства оставляется, и поем рядовую службу субботы уме́рших,
</p>
<p>Подоба́ет ведати, <red>Аще</red> случи́тся попра́зднство Сре́тения Госпо́дня в понедельник, или во вторник, или в четверто́к сы́рныя недели.</p>
<p>На Го́споди, воззва́х: стихиры праздника 3, и свята́го 3: Сла́ва свята́го, <red>Аще</red> имать: И ны́не, праздника: <red>Аще</red> ли ни, Сла́ва, и ны́не, праздника. На стиховне Трио́ди самогла́сен дне, дважды, и мученичен. Сла́ва, свята́го, <red>Аще</red> есть. И ны́не, праздника. <red>Аще</red> ли ни, Сла́ва, и ны́не, праздника. Тропа́рь свята́го, <red>Аще</red> есть. Сла́ва, и ны́не, праздника. Ектения́ и отпу́ст.</p>
<p>На утрени: На Бог Госпо́дь: тропарь праздника, дважды. Сла́ва, свята́го, <red>Аще</red> есть. И ны́не, праздника. По кафизмах седальны праздника. Канон праздника со ирмосо́м на 8. И Минеи на 4. А идеже трипеснец, и поем канон праздника со ирмосом на 4, и Минеи 3 стиха на два, и Триоди на 8. <red>Аще</red> имать свя́тый кондак и и́кос, глаголем по 3-й песни: таже седа́лен Триоди, писан по 2-й кафизме. Сла́ва, свята́го. И ны́не, праздника. По 6-й песни кондак и и́кос праздника. По 9-й песни светилен праздника: Сла́ва, свята́го: И ны́не, праздника. <red>Аще</red> ли несть, Сла́ва, и ны́не, праздника. На хвалитех стихиры праздника на 4, стиховныя того дне. Сла́ва, и ны́не, праздника. На стиховне самогласен Триоди, дважды, и мученичен. Сла́ва, свята́го, <red>Аще</red> есть. И ны́не, праздника; <red>Аще</red> ли ни, Сла́ва, и ны́не, праздника. По О́тче наш, тропарь свята́го. Сла́ва, и ны́не, праздника. <red>Аще</red> же ни, праздника то́чию и по ектении час 1-й.</p>
<p>На часе́х тропа́рь праздника: Сла́ва, свята́го, <red>Аще</red> есть. И ны́не, Богородичен часо́в. По трисвято́м глаго́лем конда́к праздника, непременно.</p>
<p>Подобает ве́дати: <red>Аще</red> случится попразднство Сретения Господня на сы́рной неде́ли в среду, или пяток, поклонов несть, точию по конце коего́ждо пения по 3 вели́кия покло́ны.</p>
<p>Вечер, на Господи, воззва́х: стихиры праздника 3, и Мине́и свята́го 3: Сла́ва, свята́го, <red>Аще</red> есть. И ны́не, праздника: <red>Аще</red> ли ни, Сла́ва, и ны́не, праздника. На стиховне самогласен Триоди, дважды, и му́ченичен. Сла́ва, свята́го, <red>Аще</red> есть. И ны́не, праздника. <red>Аще</red> ли ни, Сла́ва, и ны́не, праздника. Тропа́рь свята́го, <red>Аще</red> имать. Сла́ва, и ны́не, праздника. <red>Аще</red> ли ни, праздника, ектения, и поклоны 3 великия, и отпу́ст. Повечерие же пое́м великое от Внегда́ призва́ти ми: на немже поем трипе́снец утренний Триоди, 1. По Досто́йне и по трисвято́м конда́к праздника. По Честнейшую: 3 поклоны великия и на отпу́сте 3 поклоны. Такожде и на полу́нощнице, на Честнейшую: 3 поклоны великия.</p>
<p>На утрени: на Бог Госпо́дь: тропарь праздника, дважды. Сла́ва, свята́го, <red>Аще</red> есть. И ны́не, праздника. <red>Аще</red> ли ни, Сла́ва, и ны́не, праздника. По кафизмах седальны праздника. Канон праздника со ирмосом на 6: и Минеи на 4: и Триоди на 4. Егда́ же прии́дет трипе́снец и поем канон праздника со ирмосом на 4: и Минеи на два, первыя два стиха за един: и Трио́ди на 8, настоящего канона рядовая песнь на 4, и втораго трипеснца на 4, первый же трипе́снец предпе́т на повечерии. По 3-й пе́сни кондак свята́го, таже седа́лен Триоди: Сла́ва, свята́го: И ны́не, праздника. По 6-й песни кондак, и икос праздника, и про́лог. По 9-й песни светилен свята́го, <red>Аще</red> есть. Сла́ва, и ны́не, праздника; <red>Аще</red> ли ни, праздника, дважды. На хвали́тех стихиры праздника подобны, на 4, стиховна того дне. Сла́ва, и ны́не, праздника. На стиховне Триоди самогласен дне, дважды, и мученичен. Сла́ва, свята́го, <red>Аще</red> есть. И ны́не, праздника. <red>Аще</red> же ни, Сла́ва, и ны́не, праздника. По трисвятом тропарь свята́го, <red>Аще</red> есть. Сла́ва, и ны́не, праздника. <red>Аще</red> ли ни, точию праздника. Ектения, и поклоны 3 великий, и час 1.</p>
<p>На 1-м часе́ тропарь праздника: Сла́ва, свята́го. И ны́не, Богородичен часов. По трисвятом кондак праздника. На Честнейшую: 3 поклоны великия, и прочее, и совершенный отпу́ст, и поклоны 3. Такожде и на прочих часех глаголем тропа́рь праздника и по трисвятом кондак праздника. По Честнейшую: по 3 поклоны великия.</p>
<p>На 6-м часе́ тропарь, паремии́ и чтение. Таже проки́мен. По 9-й чтем Блаженны скоро без пения, и прочее. В среду вечера стихиры праздника 3 и Минеи свята́го, подобны, 3: Сла́ва, и ны́не, праздника. Таже проки́мен и паремия дне. На стиховне Триоди самогласен дне, дважды, и му́ченичен: Сла́ва, и ны́не, праздника. Посем ектения: Помилуй нас, Боже: и поклоны 3 великия, и молитва: Всесвята́я Троице: И Буди имя Господне: трижды, и псалом 33, и отпу́ст, и поклоны 3.</p>
<p><red>Аще</red> попразднство Сретения Господня случится в субботу сыропу́стную:</p>
<p>В пято́к вечера по о́тпусте часов, абие начинаем вечерню. И по обычной кафизме стихиры праздника 3, и отцев 3. Сла́ва, отцев. И ны́не, праздника. Проки́мен и паремия дне. Таже Сподо́би, Господи: На стиховне самогласен Триоди, дважды, и мученичен: Сла́ва, отцев. И ны́не, праздника. Тропарь отцев. Сла́ва, и ны́не, праздника, ектения́ и отпуст.</p>
<p>На повечерии конда́к праздника. На утрени, на Бог Госпо́дь: тропарь праздника дважды. Сла́ва, отцев. И ны́не, праздника. По обои́х кафизмах седальны отцев, по дважды. Сла́ва, и ны́не, праздника и чтение праздника или отцев. Канон праздника со ирмосом на 6, и отцев на 8. Катава́сия праздника. По 3-й песни конда́к, и и́кос праздника, и седа́лен отцев, дважды. Сла́ва, и ны́не, праздника. По 6-й песни, конда́к и и́кос отцев. Свети́лен отцев: Сла́ва, и ны́не, праздника. На хвали́тех стихиры праздника 3, стиховна того дне и отцев 3. Сла́ва, отцев: И ны́не, праздника. Славосло́вие великое. Тропарь отцев. Сла́ва, и ны́не, праздника. Ектении́ и отпу́ст. И обычное исхожде́ние в притвор, и час 1-й.</p>
<p>На часе́х тропарь праздника и отцев. Конда́к праздника и отцев, пременя́юще, глаго́лем.</p>
<p>На Литургии: Блаже́нны праздника, песнь рядовая на 4: и отцев песнь 6-я. По входе тропарь праздника, и отцев, и храма свята́го. Таже кондак храма свята́го: Сла́ва, отцев. И ны́не, праздника. Проки́мен, аллилу́ия и прича́стен праздника и отцев. Апостол, и Евангелие дне, и отцев.</p>
</section>
