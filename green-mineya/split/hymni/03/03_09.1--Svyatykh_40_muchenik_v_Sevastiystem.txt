<section xmlns="http://www.gribuser.ru/xml/fictionbook/2.0" xmlns:xlink="http://www.w3.org/1999/xlink"><title>
<p>Святы́х 40 му́ченик, в Севасти́йстем е́зере му́чившихся</p>
</title>
<p>
<red>ВЕ́ЧЕР</red>
</p>
<p>
<red>На</red> Го́споди, воззва́х:
<red>предваря́ет самогла́сен дне, два́жды, и му́ченичен, и подо́бны Трио́ди 3, и святы́х му́чеников на 4. Стихи́ры самогла́сны. Глас 2. Иоа́нна мона́ха:</red>
</p>
<p>Терпя́ще настоя́щая до́блественне,/ ра́дующеся наде́емыми,/ друг ко дру́гу глаго́лаху святи́и му́ченицы:/ не бо риз совлачи́мся,/ но ве́тхаго челове́ка отлага́ем./ Лю́та зима́, но сла́док рай,/ боле́знен лед, но сла́дко восприя́тие,/ не уклони́мся у́бо, о во́ини!/ ма́ло прете́рпим,/ да венцы́ побе́дными увязе́мся/ от Христа́ Бо́га и Спа́са душ на́ших.</p>
<p>Ме́щуще одея́ния вся,/ входя́ще без тре́пета во е́зеро,/ друг ко дру́гу глаго́лаху святи́и му́ченицы:/ за рай, его́же погуби́хом,/ риз тле́нных дне́сь не пощади́м,/ зми́я ра́ди иногда́ тлетво́рнаго облече́ни бы́вше,/ совлеце́мся ны́не за всех воскресе́ние,/ пренебреже́м лед раста́ющийся и пло́ть возненави́дим,/ да венцы́ побе́дными увязе́мся/ от Христа́ Бо́га и Спа́са душ на́ших.</p>
<p>Ви́дяще я́ко наслажде́ние му́ки,/ теку́ще ко е́зеру студену́, я́ко к теплоте́,/ глаго́лаху святи́и му́ченицы:/ не устраши́мся часа́ зи́мнаго,/ да стра́шныя гее́нны огня́ убежи́м;/ сожже́на бу́ди нога́,/ да ликовству́ет ве́чно,/ рука́ же отъе́млема,/ да возде́ется ко Го́споду./ И не пощади́м естества́ умира́ющаго,/ изво́лим сме́рть, да венцы́ побе́дными увязе́мся/ от Христа́ Бо́га и Спа́са душ на́ших.</p>
<p>
<red>Сла́ва, глас то́йже, пе́рвую стихи́ру: </red>Терпя́ще настоя́щая
<red>: И ны́не, Богоро́дичен:</red> Пре́йде се́нь зако́нная:
</p>
<p>
<red>Вход. Проки́мен. И чте́ния дне, и святы́х, 3.</red>
</p>
<p>Проро́чества Иса́иина чте́ние
<red>(глава́ 43):</red>
</p>
<p>Та́ко глаго́лет Госпо́дь:/ вси язы́цы собра́шася вку́пе, и соберу́тся кня́зи от них./ Кто возвести́т сия́ в них?/ Или́, я́же от нача́ла, кто слы́шана сотвори́т вам?/ Да приведу́т свиде́тели своя́, и оправдя́тся,/ и да услы́шат, и да реку́т и́стину./ Бу́дите Ми свиде́тели,/ и Аз Свиде́тель, глаго́лет Госпо́дь Бог,/ и о́трок, его́же избра́х./ Да позна́ете и ве́руете Ми/ и разуме́ете, я́ко Аз е́смь,/ пре́жде Мене́ не бы́сть ин бог, и по Мне не бу́дет./ Аз е́смь Бог,/ и не́сть, ра́зве Мене́, спаса́яй./ Аз возвести́х и спасо́х,/ уничижи́х и не бе в вас чужди́й./ Вы Мне свиде́тели, и Аз Госпо́дь Бог,/ и еще́ от нача́ла Аз е́смь,/ и не́сть от рук Мои́х избавля́яй./ Сотворю́, и кто отврати́т то?/ Си́це глаго́лет Госпо́дь Бог,/ избавля́яй вас Святы́й Изра́илев.</p>
<p>Прему́дрости Соломо́ни чте́ние
<red>(глава́ 3):</red>
</p>
<p>Пра́ведных ду́ши в ру́це Бо́жией, и не прико́снется их му́ка./ Непщева́ни бы́ша во очесе́х безу́мных умре́ти,/ и вмени́ся озлобле́ние исхо́д их./ И е́же от нас ше́ствие — сокруше́ние,/ они́ же су́ть в ми́ре./ И́бо пред лице́м челове́ческим а́ще и му́ку прии́мут,/ упова́ние их безсме́ртия испо́лнено./ И вма́ле нака́зани бы́вше,/ вели́кими благоде́тельствовани бу́дут,/ я́ко Бог искуси́ я и обре́те их досто́йны Себе́./ Я́ко зла́то в горни́ле, искуси́ их/ и, я́ко всепло́дие же́ртвенное, прия́т я./ И во вре́мя посеще́ния их возсия́ют/ и, я́ко и́скры по сте́блию, потеку́т./ Су́дят язы́ком и облада́ют людьми́,/ и воцари́тся Госпо́дь в них во ве́ки./ Наде́ющиися На́нь, разуме́ют и́стину/ и ве́рнии в любви́ пребу́дут Ему́,/ я́ко благода́ть и ми́лость в преподо́бных Его́/ и посеще́ние во избра́нных Его́.</p>
<p>Прему́дрости Соломо́ни чте́ние
<red>(главы́ 5 и 6):</red>
</p>
<p>Пра́ведницы во ве́ки живу́т,/ и в Го́споде мзда их, и попече́ние их у Вы́шняго./ Сего́ ра́ди прии́мут Ца́рствие благоле́пия и вене́ц добро́ты от руки́ Госпо́дни,/ зане́ десни́цею покры́ет я и мы́шцею защити́т их./ Прии́мет всеору́жие — рве́ние свое́/ и вооружи́т тва́рь в ме́сть враго́м./ Облече́тся в броня́ пра́вды/ и возложи́т шлем — суд нелицеме́рен./ Прии́мет щит непобеди́мый — преподо́бие./ Поостри́т же напра́сный гнев во ору́жие,/ спобо́рет же с ним мир на безу́мныя./ По́йдут праволу́чныя стре́лы мо́лниины/ и, я́ко от благокру́гла лу́ка облако́в, на наме́рение полетя́т./ И от каменоме́тныя я́рости испо́лнь паду́т гра́ды./ Вознегоду́ет на них вода́ морска́я,/ ре́ки же потопя́т я на́гло./ Сопроти́в ста́нет им дух си́лы/ и, я́ко ви́хор, разве́ет их,/ и опустоши́т всю зе́млю беззако́ние,/ и злоде́йство преврати́т престо́лы си́льных./ Слы́шите у́бо, ца́рие, и разуме́йте,/ навы́кните, судии́ конце́в земли́./ Внуши́те, держа́щии мно́жества/ и гордя́щийся о наро́дех язы́к./ Я́ко дана́ е́сть от Го́спода держа́ва вам/ и си́ла от Вы́шняго.</p>
<p>
<red>И про́чее после́дование преждесвяще́нныя.</red>
</p>
<p>
<red>А́ще же не соверша́ется Литурги́я преждесвяще́нная, пое́м на стихо́вне Трио́ди самогла́сен дне, два́жды, и му́ченичен.</red>
</p>
<p>
<red>Сла́ва, святы́х, глас 6:</red>
</p>
<p>В песнопе́ниих восхва́лим, ве́рнии,/ страстоте́рпцев четы́редесять му́чеников/ и к ним сладкопе́сненно возопии́м, глаго́люще:/ ра́дуйтеся, страда́льцы Христо́вы,/ Иси́хие, Мели́тоне, Ира́клие,/ Смара́где и До́мне,/ Евни́ке, Уа́ле и Вивиа́не,/ Кла́вдие и При́ске./ Ра́дуйтеся, Феоду́ле, Евти́хие и Иоа́нне,/ Ксанфи́е, Илиа́не, Сиси́ние,/ Кири́е, Агги́е, Ае́тие и Фла́вие./ Ра́дуйтеся, Ака́кие, Екди́кие, Лисима́хе,/ Алекса́ндре, Или́е и Горго́ние,/ Фео́филе, Дометиа́не, и Боже́ственный Га́ие, и Горго́ние./ Ра́дуйтеся, Евти́хие и Афана́сие,/ Кири́лле и Сакердо́не,/ Нико́лае и Вале́рие,/ Филокти́ме, Севериа́не и Худи́е./ Я́ко иму́щии дерзнове́ние ко Христу́ Бо́гу на́шему,/ му́ченицы всечестни́и,/ Того́ приле́жно моли́те/ спасти́ся ве́рою соверша́ющим всечестну́ю па́мять ва́шу.</p>
<p>
<red>И ны́не:</red> Богоро́дице, Ты еси́ лоза́ и́стинная:
</p>
<p>
<red>По</red> Ны́не отпуща́еши:
<red>Тропа́рь,</red>
<red>Глас 1</red>:
</p>
<p>Боле́зньми святы́х, и́миже о Тебе́ пострада́ша,/ умоле́н бу́ди, Го́споди,/ и вся на́ша боле́зни исцели́,/ Человеколю́бче, мо́лимся.</p>
<p>
<red>Ин</red>
<red>тропа́рь,</red>
<red>глас 1</red>:
</p>
<p>Страстоте́рпцы всечестни́и,/ во́ини Христо́вы четы́редесяте,/ тве́рдии ору́жницы,/ сквозе́ бо о́гнь и во́ду проидо́сте/ и А́нгелом согра́ждане бы́сте,/ с ни́миже моли́теся Христу́ о и́же ве́рою хва́лящих вас/ Сла́ва Да́вшему вам кре́пость,/ сла́ва Венча́вшему вас,/ сла́ва Подава́ющему ва́ми всем исцеле́ния.</p>
<p>
<red>Ин тропа́рь,</red>
<red>глас 3</red>:
</p>
<p>Страстоте́рпцы Христо́вы четы́редесяте,/ во гра́де Севасти́йстем му́жественно пострада́вшии,/ чрез о́гнь и во́ду проше́дшии,/ в поко́й ве́чный вше́дшии,/ моли́теся о нас ко Го́споду,/ да жи́знь ми́рну сохрани́т/ и души́ на́ша спасе́т, я́ко Человеколю́бец.</p>
<p>
<red>Сла́ва, и ны́не, Богоро́дичен. </red>
</p>
<p>
<red>Ектения́, и три покло́ны вели́кия, и отпу́ст.</red>
</p>
<p>
<red>НА У́ТРЕНИ</red>
</p>
<p>
<red>На </red>Бог Госпо́дь:
<red>тропа́рь святы́х, два́жды. Сла́ва, и ны́не, Богоро́дичен и обы́чныя кафизмы.</red>
</p>
<p>
<red>По 1-й и по 2-й кафизмах седа́льны Трио́ди. Ектении́ же не глаго́лем. По 3-й же кафизме глаго́лет иере́й ектению́ ма́лую.</red>
</p>
<p>
<red>Та́же седа́лен,</red>
<red>глас 4</red>.
</p>
<p>
<red>Подо́бен:</red> Яви́лся еси́ дне́сь:
</p>
<p>Честну́ю тве́рдь церко́вную,/ я́ко зве́зды велича́йшия, просвеща́ете при́сно и ве́рныя озаря́ете,/ му́ченицы Боже́ственнии Христо́вы четы́редесяте.</p>
<p>
<red>Сла́ва, глас то́йже.</red>
</p>
<p>
<red>Подо́бен:</red> Вознесы́йся:
</p>
<p>Му́жественнейшим по́мыслом преше́дше муче́ние, чу́днии страстоте́рпцы,/ сквозе́ о́гнь и во́ду проидо́сте и премину́сте ко спасе́ния широте́,/ насле́дие прие́мше Небе́сное Ца́рство,/ в не́мже твори́те о нас Боже́ственныя мольбы́,/ му́дрии четы́редесяте.</p>
<p>
<red>И ны́не, Богоро́дичен:</red>
</p>
<p>Е́же благода́рно воспева́ти от се́рдца/ и испроси́ти приле́жно, Богоро́дице, Твоя́ ми́лости, Влады́чице,/ рабы́ Твоя́ зову́щия и глаго́лющия:/ Пресвята́я Де́во, предвари́ и изба́ви от враг неви́димых и ви́димых/ и вся́каго преще́ния,/ Ты бо еси́ на́ше заступле́ние.</p>
<p>
<red>А́ще ли суббо́та, кроме́ пе́рвыя неде́ли поста́.</red>
</p>
<p>
<red>По 1-й кафизме седа́лен:</red> Честну́ю тве́рдь:
<red>два́жды.</red>
</p>
<p>
<red>Сла́ва, и ны́не,</red>
<red>Богоро́дичен:</red>
</p>
<p>В кров Твой, Пречи́стая Де́во, прибега́ющих/ мольбу́ прие́млеши от нас:/ не преста́й моля́щи Человеколю́бца спасти́ рабы́ Твоя́.</p>
<p>
<red>По 2-й кафизме, седа́лен:</red> Му́жественнейшим по́мыслом:
<red>Сла́ва, и ны́не,</red>
<red>Богоро́дичен:</red> Е́же благода́рно:
</p>
<p>
<red>По полиеле́и седа́лен, глас 5.</red>
</p>
<p>
<red>Подо́бен: </red>Собезнача́льное:
</p>
<p>Святы́х му́ченик удобре́ние, четверосве́тлое се и Богосо́бранное,/ четы́редесяти мно́жество во́ин вои́стинну,/ мра́зом же и огне́м искуси́вшеся, му́дрии,/ показа́шася во́ини всех Царя́ Христа́,/ Его́же и мо́лят спасти́ся нам.</p>
<p>
<red>Сла́ва, и ны́не,</red>
<red>Богоро́дичен:</red>
</p>
<p>Себе́ пре́жде Суда́ ны́не пла́чу,/ помышля́я моя́ дела́ лука́вая и лю́тая/ и прегреше́ний глубину́, совозра́стшую мне от ю́ности, Чи́стая,/ и сподавля́ющую ум,/ но Твои́м предста́тельством оставле́ние мне пода́ждь/ и спасе́ние улучи́ти сподо́би.</p>
<p>
<red>Степе́нна, 1-й антифо́н 4-го гла́са. Проки́мен, глас 4:</red> Проидо́хом сквозе́ о́гнь и во́ду,/ и изве́л ны еси́ в поко́й.
<red>Стих: </red>Разже́гл ны еси́, я́коже разжиза́ется сребро́.
<red>Ева́нгелие от Луки́, зача́ло 106.</red>
</p>
<p>
<red>По 50-м псалме́ стихи́ра самогла́сна, глас 2:</red>
</p>
<p>Проро́чески у́бо вопия́ше Дави́д во псалме́х:/ проидо́хом сквозе́ о́гнь и во́ду,/ и изве́л ны еси́ в поко́й./ Вы же, му́ченицы Христо́вы,/ саме́ми де́лы сло́во исполня́юще,/ проидо́сте сквозе́ о́гнь и во́ду и внидо́сте в Ца́рство Небе́сное./ Те́мже моли́теся, четы́редесяте су́ще страда́льцы,/ дарова́ти нам ве́лию ми́лость.</p>
<p>
<red>Кано́на два му́чеников на 8. Пе́рвый кано́н, его́же краегране́сие: </red>Боговенча́нный полк пою́ му́чеников.
<red>Иоа́нна мона́ха. Глас 2.</red>
</p>
<p>
<red>Пе́снь 1</red>
</p>
<p>
<red>Ирмо́с:</red>
<emphasis>Гряди́те, лю́дие,/ пои́м пе́снь Христу́ Бо́гу,/ разде́льшему мо́ре и наста́вльшему лю́ди,/ я́же изведе́ из рабо́ты еги́петския,/ я́ко просла́вися.</emphasis>
</p>
<p>Боговенча́нный полк пою́ му́чеников Христо́вых, Богодухнове́нными пе́сньми, четы́редесяти,/ ле́тнюю па́мять све́тло торжеству́яй,/ я́ко просла́вися.</p>
<p>На земли́ всего́ отве́ргшеся именова́ния,/ изво́лиша четы́редесяте христоиме́нное зва́ние,/ и́мже ны́не в Вы́шних живу́т.</p>
<p>Су́щий во Христе́, пло́ть и мир возненави́девше,/ ве́тхаго у́бо челове́ка совлеко́стеся со привре́менною оде́ждею,/ во оде́жду же нетле́ния облеко́стеся.</p>
<p>
<red>Богоро́дичен:</red> Кто изрещи́ Твое́ по досто́инству возмо́жет па́че сло́ва зача́тие?/ Бо́га бо родила́ еси́ пло́тию, Пречи́стая,/ нам я́вльшагося, Спа́са всех нас.
</p>
<p>
<red>Други́й кано́н, его́же краегране́сие</red>: Боговенча́нный полк пою́ му́ченик.
<red>Кир Феофа́на, глас и ирмо́с то́йже.</red>
</p>
<p>Бо́га нам, му́ченицы четы́редесяте,/ ны́не благопреме́нна сотвори́те моли́твами ва́шими,/ чи́стою се́рдца любо́вию призыва́ющим вас.</p>
<p>На Небесе́х трисо́лнечнаго сия́ния заря́ми просвеща́еми, четы́редесяте,/ на земли́ изме́рзшия зимо́ю напа́стей,/ покры́йте ны, пою́щия вы.</p>
<p>Неразори́ма благоче́стия и непоколеби́мая Це́ркве забра́ла, четы́редесяте,/ христоимени́тое зва́ние лю́те смуща́емаго ны́не умири́те.</p>
<p>
<red>Богоро́дичен:</red> Преесте́ственно над все́ми су́щаго родила́ еси́ Зижди́теля и Го́спода,/ пло́ть бы́вша нас ра́ди, челове́к,/ Де́во Богоро́дице Ма́ти Неискусому́жная.
</p>
<p>
<red>Катава́сия: </red>Отве́рзу уста́ моя́:
</p>
<p>
<red>Пе́снь 3</red>
</p>
<p>
<red>Ирмо́с:</red>
<emphasis>Утверди́ нас в Тебе́, Го́споди,/ Дре́вом умерщвле́й грех,/ и страх Твой всади́/ в сердца́ нас, пою́щих Тя.</emphasis>
</p>
<p>Во́инство, и жи́знь, и красоту́ теле́с,/ и бога́тство пренебре́гше,/ благосла́внии четы́редесять Христа́ вме́сто всех насле́доваша.</p>
<p>Ка́мением неща́дно четы́редесяте повеле́нием бие́ми мучи́телевым,/ мета́ния Бо́жиим Ду́хом на повелева́ющий возвраща́хуся.</p>
<p>Глаго́лаше на самаго́, мучи́телевыми устна́ми змий созда́вшего хулу́,/ но того́ богобо́рная уста́ на му́ченики ка́меньми сокруша́ются.</p>
<p>
<red>Богоро́дичен:</red> Без се́мене во утро́бе Бо́га зачала́ еси́/ и ро́ждши несказа́нно вопло́щшася,/ на Него́же зре́ти не сме́ют, Чи́стая, Небе́сныя си́лы, Присноде́во.
</p>
<p>
<red>Ин, ирмо́с то́йже.</red>
</p>
<p>Во́инство му́ченическое/ и спряже́нный ли́че му́ченик венцено́сец, Влады́це предстоя́ще,/ восхваля́ющия вы при́сно спаса́йте.</p>
<p>Е́зером страсте́й обурева́емии и волно́ю напа́стей лю́тых,/ к вам, четы́редесятем Христо́вым во́ином, прибега́ем.</p>
<p>В не́дрех Авраа́мовых согрева́емии и сла́вною оде́ждею украша́емии,/ зимо́ю обстоя́ния свя́занных разреши́ти помоли́теся.</p>
<p>
<red>Богоро́дичен:</red> Утвержде́ние бу́ди, и прибе́жище, и покро́в, Де́во Богоневе́сто,/ ве́рою к Тебе́ прибега́ющим/ и Бо́жию Тя Ма́терь испове́дающим.
</p>
<p>
<red>Седа́лен,</red>
<red>глас 8</red>.
</p>
<p>
<red>Подо́бен:</red> Прему́дрости:
</p>
<p>Христу́ вво́инившеся му́ченически,/ врага́ низложи́вше страда́льчески,/ де́лы испо́лнисте проро́ка глаго́лы:/ сквозе́ бо о́гнь и во́ду му́жески проидо́сте,/ поко́й обре́тше, жи́знь нетле́нную./ Те́мже Небе́сными укра́шшеся венцы́,/ с ли́ки весели́теся безпло́тных, блаже́ннии страстоте́рпцы прехва́льнии,/ моли́те Христа́ Бо́га грехо́в оставле́ние дарова́ти/ чту́щим любо́вию святу́ю па́мять ва́шу.</p>
<p>
<red>Сла́ва, и ны́не,</red>
<red>Богоро́дичен:</red>
</p>
<p>В напа́сти многоплете́нныя впад от враг ви́димых и неви́димых,/ бу́рею одержи́м безчи́сленных согреше́ний мои́х,/ и я́ко к те́плому заступле́нию и покро́ву моему́, Чи́стая,/ ко приста́нищу притека́ю Твоея́ бла́гости./ Те́мже, Пречи́стая, из Тебе́ Воплоще́нному безсе́менно/ моли́ся приле́жно о всех рабе́х Твои́х,/ непреста́нно моля́щих Ти ся, Богоро́дице Пречи́стая,/ моля́щи Его́ при́сно согреше́ний оставле́ние дарова́ти/ воспева́ющим досто́йно сла́ву Твою́.</p>
<p>
<red>Пе́снь 4</red>
</p>
<p>
<red>Ирмо́с:</red>
<emphasis>Услы́шах, Го́споди,/ слух Твоего́ смотре́ния/ и просла́вих Тя,/ Еди́не Человеколю́бче.</emphasis>
</p>
<p>Умовре́дуете, — глаго́лаху страда́льцы, —/ стра́нную тщету́ всу́е простира́юще, пребезбо́жнейшии.</p>
<p>Изощре́ны мечи́, и зве́ри, и о́гнь, и крест святы́м/ Христо́вы гони́тели простира́ху.</p>
<p>Стра́шен нам, — глаго́лаху страда́льцы,— о́гнь гее́нский,/ ны́нешняго же, я́ко клевре́та, не убои́мся.</p>
<p>Да отъя́ты бу́дут руки́, сожже́на же бу́ди нога́,—/ сняти́и вопия́ху, — нетле́нны бо сия́ па́ки прии́мем.</p>
<p>
<red>Богоро́дичен:</red> Мо́лим Тя, Пречи́стая, Бо́га безсе́менно заче́ншую,/ при́сно моли́тися за рабы́ Твоя́.
</p>
<p>
<red>Ин, ирмо́с то́йже.</red>
</p>
<p>Просвеще́ние нам, му́ченицы, от Бо́га бы́сте,/ в сия́ние бо облеко́стеся неприсе́нное.</p>
<p>Богоизбра́нный, моли́ся, собо́ре му́ченик венцено́сный,/ изба́вити бед воспева́ющия тя.</p>
<p>Свет непристу́пный, святи́и, Христо́в ви́дети сподо́бльшеся,/ су́щия во тьме́ сия́ти удосто́йте.</p>
<p>Облиста́юще, сла́внии, мы́сленным Христа́ светонаставле́нием,/ к зари́ Боже́ственней руково́дствуйте.</p>
<p>
<red>Богоро́дичен:</red> Песносло́вяще, Чи́стая, из утро́бы Твоея́ вопло́щшагося,/ Тя славосло́вим, я́ко Бо́жию Ма́терь.
</p>
<p>
<red>Пе́снь 5</red>
</p>
<p>
<red>Ирмо́с:</red>
<emphasis>Све́та Пода́телю и веко́в Тво́рче, Го́споди,/ во све́те Твои́х повеле́ний наста́ви нас:/ ра́зве бо Тебе́, ино́го бо́га не зна́ем.</emphasis>
</p>
<p>Неи́стовством пребезу́мным гони́телей/ страда́льцы под возду́хом на сту́дени обноществова́ти осуди́вшеся,/ воспева́ху пе́ние Бо́гу благода́рственное.</p>
<p>Ра́дующеся четы́редесяте Христо́вы му́ченицы,/ боле́зненный претерпе́вше лед, во е́зере стоя́ще,/ наде́ждею Боже́ственных венце́в укрепля́еми.</p>
<p>Смех предлага́ется четы́редесятем Христо́вым му́чеником,/ уда́влен быв пре́жде гнездя́щийся в вода́х змий,/ пагуборо́дныя бо кре́пости лиши́ся.</p>
<p>
<red>Богоро́дичен:</red> Тебе́, ро́ждшей Христа́, всех Зижди́теля, зове́м:/ ра́дуйся, Чи́стая, ра́дуйся, возсия́вшая Свет нам,/ ра́дуйся, вме́щшая Бо́га Невмести́маго.
</p>
<p>
<red>Ин, ирмо́с то́йже.</red>
</p>
<p>Неи́стовства ерети́ческаго, четы́редесяте,/ и ны́не изба́вите Христо́ву честну́ю Це́рковь,/ в не́йже ро́ждшеся, в толи́ко досто́инство и сла́ву премину́сте.</p>
<p>Я́вльшеся нам, четы́редесяте Христо́вы му́ченицы Богоза́рнии,/ огневи́днии свети́льницы,/ просвеща́ют ве́рным благоче́стия пу́ть спаси́тельный.</p>
<p>От земли́ преста́вистеся к Небе́сней се́ни, му́ченицы,/ иде́же Христу́ Подвигополо́жнику предстоя́ще,/ Боже́ственныя мя ра́дости улучи́ти сподо́бите.</p>
<p>
<red>Богоро́дичен:</red> Я́ко непостижи́мое и неудобозри́мое вся́кому, Влады́чице,/ е́же па́че ума́ та́инство, Отрокови́це, Боже́ственнаго Твоего́ рождества́,/ су́щаго бо вои́стинну Бо́га нам родила́ еси́.
</p>
<p>
<red>Пе́снь 6</red>
</p>
<p>
<red>Ирмо́с:</red>
<emphasis>В бе́здне грехо́вней валя́яся,/ неизсле́дную милосе́рдия Твоего́ призыва́ю бе́здну:/ от тли, Бо́же, мя возведи́.</emphasis>
</p>
<p>Ра́достне началозло́бный восхити́, я́ко от двоюна́десяти Иу́ду окая́ннаго,/ и от Еде́ма челове́ка, от четы́редесяти отпа́дшаго.</p>
<p>Безсту́ден сый, всу́е шата́яся,/ я́коже бо разбо́йником и Матфи́ем пе́рвее,/ та́ко и ны́не мучи́тель стрегу́щаго зва́нием осуди́ся.</p>
<p>Суему́дренный и рыда́ния досто́ин, и́же живото́в обои́х погреши́,/ огне́м бо раста́яся и ко огню́ оты́де негаси́мому.</p>
<p>
<red>Богоро́дичен:</red> Неискусому́жно, Де́во, родила́ еси́/ и ве́чнуеши Де́ва, явля́ющи и́стиннаго Божества́,/ Сы́на и Бо́га Твоего́, о́бразы.
</p>
<p>
<red>Ин, ирмо́с то́йже.</red>
</p>
<p>Бодрствующий и трезвеннии храни́телие ро́да челове́ческаго яви́стеся, держа́внии,/ и моли́твенницы моле́ний,/ помо́щницы же печа́льных поста́вистеся.</p>
<p>Непристу́пными сия́юще добро́тами в Це́ркви Христо́ве, всехва́льнии,/ искуше́ний изба́вите с любо́вию вас почита́ющих.</p>
<p>Беся́щихся мучи́телей всеизря́днии дре́вле потреби́телие пре́лести бы́сте/ и нам ны́не по́мощь ско́рая и стена́ бу́дите.</p>
<p>
<red>Богоро́дичен:</red> На Тя упова́ние возложи́х, Ма́ти Присноде́во, спасе́ния моего́/ и Тя Предста́тельницу положи́х жи́зни,/ тве́рду же и непоколеби́му.
</p>
<p>
<red>Конда́к, глас 6</red>.
</p>
<p>
<red>Подо́бен:</red> Е́же о нас:
</p>
<p>Все во́инство ми́ра оста́вльше,/ на Небесе́х Влады́це прилепи́стеся,/ страстоте́рпцы Госпо́дни четы́редесять,/ сквозе́ о́гнь бо и во́ду проше́дше, блаже́ннии,/ досто́йно восприя́сте сла́ву с Небе́с/ и венце́в мно́жество.</p>
<p>
<red>И́кос:</red>
</p>
<p>На престо́ле непристу́пнем седя́щему,/ просте́ршему Не́бо, я́ко ко́жу,/ и зе́млю утверди́вшему,/ и собра́вшему во́ды в со́нмы их,/ вся от не су́щих сотво́ршему бы́ти/ и всем подаю́щу дыха́ние и живо́т,/ прие́млющему от Арха́нгел пе́ние, и от А́нгел покланя́емому,/ и от всех сла́вимому, Христу́ Вседержи́телю,/ Зижди́телю и Бо́гу на́шему, припа́даю, недосто́йный,/ принося́ мое́ моле́ние, сло́ва благода́ти прошу́:/ да возмогу́ благоче́стно воспе́ти и аз святы́я,/ я́же Сам показа́в победи́тели,/ дарова́в им сла́ву с Небе́с и венце́в мно́жество.</p>
<p>
<red>Пе́снь 7</red>
</p>
<p>
<red>Ирмо́с:</red>
<emphasis>О́бразу злато́му, на по́ле Деи́ре служи́му,/ трие́ Твои́ о́троцы небрего́ша безбо́жнаго веле́ния,/ посреде́ же огня́ вве́ржени, ороша́еми, поя́ху:/ благослове́н еси́, Бо́же оте́ц на́ших.</emphasis>
</p>
<p>Ужасе́ся, зря венцы́, страж четы́редесяти,/ и, отри́нув любожи́зненное, впери́ся раче́нием явле́нныя Твоея́ сла́вы,/ и с му́ченики поя́ше:/ благослове́н еси́, Бо́же оте́ц на́ших.</p>
<p>В ба́ню прите́к душетле́нну, умерщвля́ется жизнолю́бный;/ христолю́бец же, хи́щник изря́днейший ви́денных быв,/ я́коже в ба́ни нетле́ния с му́ченики поя́ше:/ благослове́н еси́, Бо́же оте́ц на́ших.</p>
<p>Огню́ мы́сленному, возжже́ну во уме́х четы́редесяти,/ многоко́зненное нече́ствующих попаля́шеся безу́мие,/ я́коже не́кий воск та́емь./ Тебе́ же, Христе́, воспева́ху:/ благослове́н еси́, Бо́же оте́ц на́ших.</p>
<p>Я́ко зело́ светла́, благоле́пна же, Христе́, Креста́ Твоего́ си́ла,/ проти́вными венцы́ плету́щи четы́редесятим му́чеником./ Во́ду бо и о́гнь проше́дше, в нетле́нии зову́т:/ благослове́н еси́, Бо́же оте́ц на́ших.</p>
<p>
<red>Богоро́дичен:</red> Тя купину́ Моисе́й в горе́ Сина́йстей огнепали́мую, Чи́стая, предзря́ше,/ поне́сшую неопа́льно нестерпи́мую зарю́ неизрече́ннаго Существа́,/ соедини́вшагося дебельству́ пло́ти,/ еди́ныя в ней святы́х Ипоста́сей.
</p>
<p>
<red>Ин, ирмо́с то́йже.</red>
</p>
<p>Наста́ све́тло ле́тняя ва́ша па́мять, всебога́тии,/ просвеща́ющи дале́че сия́ющая поста́ све́тлостию./ Сию́ пра́зднующе ве́рою, с ва́ми воспева́ем:/ благослове́н еси́, Бо́же оте́ц на́ших.</p>
<p>Реши́телие страсте́й и свети́льницы, издале́ча сия́ющии,/ ми́ра очище́ние, пре́лести разруше́ние,/ велегла́снии и́стины пропове́дницы,/ лжи прогони́телие всем яви́стеся, пою́ще:/ благослове́н еси́, Бо́же оте́ц на́ших.</p>
<p>Свети́ла мы́сленная, сия́юще нам, яви́стеся, му́ченицы,/ обурева́емыя спаса́ете и наставля́ете пла́вающия,/ жития́ волну́ющияся бу́рею, Христу́ воспева́юще:/ благослове́н еси́, Бо́же оте́ц на́ших.</p>
<p>Красно́ Бо́гу и А́нгелом возжеле́нно,/ четы́редесяте Богособра́нное, и Богодухнове́нное, и пресве́тлое ополче́ние,/ Боже́ственное и стра́шное всеору́жие вопию́ще и глаго́люще:/ благослове́н еси́, Бо́же оте́ц на́ших.</p>
<p>
<red>Богоро́дичен:</red> Свети́льник Све́та, и о́блак све́тел,/ и свяще́ния ме́сто показа́ся, Неискусобра́чная,/ и́бо святы́х Свята́го Сло́ва прия́т несказа́нно./ Его́же пою́ще, взыва́ем:/ благослове́н еси́, Бо́же оте́ц на́ших.
</p>
<p>
<red>Пе́снь 8</red>
</p>
<p>
<red>Ирмо́с:</red>
<emphasis>В пе́щь о́гненную ко отроко́м евре́йским снизше́дшаго/ и пла́мень в ро́су прело́жшаго Бо́га,/ по́йте, дела́, я́ко Го́спода,/ и превозноси́те во вся ве́ки.</emphasis>
</p>
<p>Неи́стовно страда́льцем поусти́в враг вся́ко зда́ние, все́ми постыде́ся,/ четы́редесять бо непреста́нно пою́т Го́спода/ и превозно́сят во вся ве́ки.</p>
<p>Неми́лостивно за Христа́ теле́с ва́ших у́ды сокру́шшеся,/ всесожже́ние Боже́ственно принесо́стеся Бо́гу,/ со А́нгелы при́сно лику́ете, му́ченицы, пою́ще Христа́ во ве́ки вся.</p>
<p>Кре́постию смы́сла, его́же ро́ди, на ра́мена взе́мши, христолюби́вая ма́ти,/ благоче́стия плод прино́сит, с му́ченики му́ченика,/ священноде́йству Авраа́мову подо́бящися.</p>
<p>К непреста́нней жи́зни правоте́чно, о сы́не, твори́ ше́ствие, —/ христолюби́вая ма́ти христолюби́вому де́тищу вопия́ше, —/ не терплю́ тебе́ второ́е, Подвигополо́жнику Христу́ яви́тися.</p>
<p>
<red>Богоро́дичен:</red> И́же в не́дрех О́тчих/ неразде́льно же Сы́на седя́щаго, в веще́ственней чре́ве Твое́м все́льшася, Чи́стая,/ пое́м, Де́во Богоневе́сто, и превозно́сим во вся ве́ки.
</p>
<p>
<red>Ин, ирмо́с то́йже.</red>
</p>
<p>Претво́ршеся к жи́зни и́стинней, е́же о Христе́ ны́не сокрове́нней,/ к зи́мней и боле́зненней кончи́не, до́блии, кре́пко вдастеся,/ спасе́ния и оставле́ния прося́ще нам.</p>
<p>От земли́ к Небе́сным преше́дше, страда́льцы венцено́сцы,/ Це́ркви му́ченик победоно́сных ли́че,/ бед, страсте́й, обстоя́ний избавле́ния проси́те нам и спасе́ния.</p>
<p>Расто́рг сме́рти у́зы Спас, страда́льцем побе́ды подаде́ на сме́рть,/ четы́редесять бо, мра́зом согрева́еми, поя́ху/ и спасе́ния всем ве́рным прося́ще.</p>
<p>Напа́стей прило́ги, нападе́ние страсте́й, де́монов искуше́ния/ Боже́ственный страстоно́сец лик моли́твою изыма́ет я́ве/ от пою́щих Христа́ во ве́ки.</p>
<p>
<red>Богоро́дичен:</red> Умерщвле́ныя и к пе́рсти сме́ртней и тле́нию сведе́ныя воскреси́ла еси́,/ Еди́на, Нача́льника жи́зни ро́ждши, Христа́ Бо́га на́шего,/ Влады́чице Де́во, Чи́стая Богороди́тельнице.
</p>
<p>
<red>Пе́снь 9</red>
</p>
<p>
<red>Ирмо́с:</red>
<emphasis>От Бо́га Бо́га Сло́ва,/ неизрече́нною му́дростию прише́дшаго обнови́ти Ада́ма,/ я́дию в тле́ние па́дшаго лю́те,/ от святы́я Де́вы неизрече́нно воплоти́вшагося нас ра́ди,/ ве́рнии, единому́дренно пе́сньми велича́ем.</emphasis>
</p>
<p>За Христа́ обнажи́вшеся и ка́мением бие́ни бы́вше,/ возду́шную претерпе́сте зи́мность,/ водны́й лед и сокруше́ние уде́с и, огне́м опа́льшеся,/ в ре́чней сия́ете быстрине́ издале́ча,/ я́коже свети́ла, му́ченицы четы́редесяте.</p>
<p>Жезл си́лы Боже́ственныя, крест стяжа́вше,/ вопия́ху Христу́ страда́льцы четы́редесяте:/ Влады́ко Всеси́льный Победи́телю, руко́ю Твое́ю да венча́емся,/ да вси Тя пе́сньми непреста́нно велича́ем.</p>
<p>Я́ко боле́знен у́бо лед, я́коже зело́ безме́рна лю́тость,/ ю́же претерпе́сте, мра́за, но сла́док рай,/ Авраа́мова бо не́дра патриа́рха гре́ют вас в се́лех ве́чных, му́ченицы четы́редесяте.</p>
<p>Победи́вше страда́ньми и венцы́ прии́мше от Боже́ственныя Влады́чни десни́цы,/ ны́не дарова́ти моли́теся мир ми́ру и нам спасе́ние, му́ченицы четы́редесяте.</p>
<p>
<red>Богоро́дичен:</red> Неве́сто Ма́ти Де́во,/ А́нгельская мно́жества Твоего́ мо́лят Сы́на,/ приими́ моле́ние на́ше, еди́на наде́жде ве́рных,/ и мир ми́ру и нам спасе́ние, Тебе́ лю́бящим, да́руй.
</p>
<p>
<red>Ин, ирмо́с то́йже.</red>
</p>
<p>Преесте́ственныя зари́, и ра́дости несказа́нныя, и сла́вы сподо́бистеся улучи́ти,/ ны́не же любо́вию чту́щия вас/ напа́стей, и бед, и лука́вствия изба́вите вра́жия,/ Христо́вы во́ини, му́ченицы четы́редесяте.</p>
<p>Си́лу, пребога́тии, Боже́ственную с Небесе́ прие́мше и кре́пость, соу́зницы Христо́вы,/ льсти́ прогони́телие бы́сте, отгоня́ще вся́ку и́дольскую мглу непостоя́нную/ и просвеща́юще мир, му́ченицы четы́редесяте.</p>
<p>Укра́шшеся добро́тою честна́го муче́ния/ и Боже́ственнаго прича́стницы бы́вше естества́,/ вои́стинну ра́дуетеся, Све́ту сраствори́вшеся светле́йшему и чи́стому,/ Христо́вы во́ини, му́ченицы четы́редесяте.</p>
<p>Ны́не Христу́ предстоя́ще благочести́вым дерзнове́нием/ и отону́ду Божества́ све́том облиста́еми, сла́внии,/ восхваля́ющия вы заре́ю освети́тися трисия́нною/ приле́жно моли́те, му́ченицы четы́редесяте.</p>
<p>
<red>Богоро́дичен:</red> Я́вльшийся, Де́во, души́ моея́ примра́к/ све́та Твоего́ невеще́ственными блиста́ньми озари́, две́ре Боже́ственнаго Све́та,/ и огня́ ве́чнаго изба́витися сподо́би, Чи́стая,/ ве́рою и любо́вию пе́сньми Тя велича́ющаго.
</p>
<p>
<red>Свети́лен.</red>
</p>
<p>
<red>Подо́бен:</red> Жены́, услы́шите:
</p>
<p>Десяти́цу четверочи́сленную, победоно́сный полк,/ во́инство святы́х му́ченик воспои́м досто́йно,/ огне́м бо, и сту́дению, и водо́ю посрами́ша вражде́бных полки́/ и от Христа́ Спа́са венцы́ пришла́ сла́вы.</p>
<p>
<red>Сла́ва:</red>
</p>
<p>Лик четверодесяточи́сленный му́чеников четы́редесяти,/ Пребоже́ственныя Тро́ицы доброде́телей четвери́чных,/ огня́, возду́ха, во́ды и земли́, стихи́й четы́рех,/ пе́сньми Боже́ственными да воспое́тся,/ я́ко за Христа́ пострада́вший, всех Влады́це.</p>
<p>
<red>И ны́не, Богоро́дичен:</red>
</p>
<p>Влады́ку всея́ тва́ри ро́ждши, Ма́ти Де́во,/ и вся́ческих, я́ко су́щи Отрокови́ца,/ о Влады́чице Богоро́дице, страсте́й мучи́тельствующих мя исхити́/ и проводи́ к милосе́рдия осия́нию/ и к прекра́сной па́сце воскре́сшего Сы́на Твоего́.</p>
<p>
<red>На хвали́тех стихи́ры на 4, глас 5.</red>
</p>
<p>
<red>Подо́бен:</red> Ра́дуйся, по́стников:
</p>
<p>Прииди́те, му́ченический, бра́тие,/ с похвала́ми воспои́м полк,/ мра́зом и огне́м опа́льшийся/ и пре́лести зи́му разжже́нною ре́вностию попали́вший,/ во́инство до́блественнейшее, свяще́ннейший собо́р,/ защище́ние же неразруши́мо и непобеди́мо,/ ве́ры забра́ла и храни́тели,/ му́ченик четы́редесяти лик Боже́ственный,/ Це́ркве хода́тая,/ си́льне моля́щия Христа́/ низпосла́ти душа́м на́шим мир и ве́лию ми́лость.</p>
<p>Ра́дуйся, собо́ре кре́пкий и терпели́вый/ и победи́тельное ополче́ние,/ столпы́ благоче́стия,/ во́ини Христо́вы,/ тве́рдии ору́жницы и непобеди́мии,/ умо́м преси́льнии и душе́ю му́жественнейшии,/ вои́стинну Боже́ственнии,/ Бо́гу возжеле́нный лик святы́й,/ Богоизбра́нный сонм, му́ченицы четы́редесяте,/ и́же ра́вны страда́нием, ра́вны и нра́вом,/ и, ра́вныя и венцы́ прие́мше,/ Христа́ моли́те/ дарова́ти душа́м на́шим мир и ве́лию ми́лость.</p>
<p>Ра́дуйся, победоно́сное мно́жество,/ и́же на бране́х до́бле му́жествовавше,/ зве́зды, проше́дше сквозе́ о́гнь и сту́день/ и водны́й лед разсы́павше,/ зе́млю онебеси́вше и вся просвети́вше,/ в не́дрех Авраа́мовых ны́не гре́емии/ и со А́нгельскими лику́юще во́инствы,/ му́ченицы четы́редесяте,/ цве́ти, дыха́ющии благово́ние су́що духо́внаго раздая́ния,/ Христа́ моли́те/ душа́м на́шим дарова́ти ве́лию ми́лость.</p>
<p>
<red>Сла́ва, глас то́йже, самогла́сен. Иоа́нна мона́ха:</red>
</p>
<p>Страстоте́рпцы Христо́вы,/ всечестны́й пост све́тльший/ соде́ласте па́мятию ва́шего сла́внаго страда́ния,/ четы́редесять бо су́ще, четыредеся́тницу освяща́ете,/ спаси́тельней стра́сти уподо́бившеся/ ва́шим за Христа́ страда́нием./ Те́мже, иму́ще дерзнове́ние,/ моли́теся в ми́ре дости́гнути нам/ в тридне́вное воскресе́ние Бо́га и Спа́са душ на́ших.</p>
<p>
<red>И ны́не, Богоро́дичен:</red>
</p>
<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу,/ град непоколеби́мый,/ сте́ну необори́мую,/ тве́рдую Предста́тельницу и прибе́жище душ на́ших.</p>
<p>
<red>На стихо́вне, в Трио́ди самогла́сен, два́жды, и му́ченичен. Сла́ва, святы́х,</red>
<red>глас 2, самогла́сен.</red>
</p>
<p>И́стины ча́шею от свои́х крове́й,/ огне́м муче́ний и водны́м ле́дом ве́рныя напои́ша/ четверочи́сленная бо десяти́ца, пою́ще пе́снь Спа́су,/ еди́н у́бо ум всем,/ в телесе́х же мно́зех принесо́шася Христу́,/ и богоневе́стная ма́ти/ христолюби́ваго о́трока на ра́мена взе́мши, глаго́лаше:/ гряди́, страда́льче, и постражди́ с про́чими.</p>
<p>
<red>И ны́не, Богоро́дичен:</red>
</p>
<p>Непроходи́мая врата́,/ та́йно запеча́тствованная,/ благослове́нная Богоро́дице Де́во,/ приими́ моле́ния на́ша/ и принеси́ Твоему́ Сы́ну и Бо́гу,/ да спасе́т Тобо́ю души́ на́ша.</p>
<p>
<red>Та́же,</red> Бла́го е́сть:
<red>Трисвято́е, тропа́рь, ектения́ и три покло́ны вели́кия, час 1-й с кафизмою, и отпу́ст.</red>
</p>
<p>
<red>Во вре́мя же свое́ быва́ют 3-й, 6-й и 9-й часы́, по чи́ну их с кафи</red>́
<red>змами, и блаже́нны поско́ру и про́чее. На ко́емждо часе́ по 3 покло́ны вели́кия. В то́йже де́нь на вече́рни, по обы́чной кафизме, на</red> Го́споди, воззва́х:
<red>ста́вим стихо́в 10. И пое́м Трио́ди самогла́сен дне, два́жды, и му́ченичен, и подо́бны 3. И святы́х му́чеников 4.</red>
</p>
<p>
<red>Стихи́ры, глас 1</red>:
</p>
<p>Лик четверодесятосия́нный,/ во́инство все богособра́нное/ спросия́ посту́ страда́ньми честными,/ освеща́ющ и просвеща́ют, души́ на́ша.</p>
<p>
<red>Глас 2</red>: Е́зеро, я́ко рай, и зи́мность, я́ко зной,/ му́ченицы вмени́ша, Христе́ Бо́же,/ не устраши́ша по́мысла их томи́телей преще́ния,/ не убоя́шася, до́блии, мук приложе́ний,/ оружено́сный стяжа́вше Крест,/ тем бо врага́ я́ко кре́пцыи победи́ша,/ те́мже и венцы́ прия́ша благода́ти.
</p>
<p>Четверодесяточи́сленный лик му́ченик/ кто не воспое́т?/ В во́ду бо езе́ра внидо́ша де́рзостне/ и, мра́зом стесня́еми,/ пе́снь воспева́ху Го́споду:/ еда́ в река́х прогне́ваешися на ны, Го́споди?/ еда́ в река́х прогне́ваешися на ны, Человеколю́бче?/ облегчи́ тя́жесть и го́ресть возду́ха,/ свое́ю бо кро́вию обагри́шася на́ши но́ги,/ и введи́ ны, Бо́же, в ве́чныя Твоя́ кро́вы,/ да не́дро ны согре́ет патриа́рха Авраа́ма.</p>
<p>
<red>Сла́ва, глас то́йже.</red>
</p>
<p>Проро́чески у́бо вопия́ше Дави́д во псалме́х:/ проидо́хом сквозе́ о́гнь и во́ду,/ и изве́л ны еси́ в поко́й./ Вы же, му́ченицы Христо́вы,/ саме́ми де́лы сло́во исполня́юще,/ проидо́сте сквозе́ о́гнь и во́ду/ и внидо́сте в Ца́рство Небе́сное./ Те́мже моли́теся, четы́редесяте су́ще страда́льцы,/ дарова́ти нам ве́лию ми́лость.</p>
<p>
<red>И ны́не, Богоро́дичен:</red> Все упова́ние мое́:
</p>
<p>
<red>А́ще к среде́ или́ к пятку́, Крестобогоро́дичен, пи́сан сего́ ме́сяца в 14-й де́нь. Вход со Ева́нгелием. Проки́мен дне и чте́ния Трио́ди. И</red> Да испра́вится моли́тва моя́:
<red>Посе́м проки́мен, глас 5:</red> Ты, Го́споди, сохрани́ши ны/ и соблюде́ши ны от ро́да сего́ и во век.
<red>Стих: </red>Спаси́ мя, Го́споди, я́ко оскуде́ преподо́бный.
<red>Апо́стол ко Евре́ем, зача́ло 331.</red> Аллилу́ия,
<red>глас 4</red>: Воскли́кните Го́сподеви, вся земля́, по́йте же и́мени Его́.
<red>Стих: </red>Я́ко искуси́л ны еси́, Бо́же, разже́гл ны еси́, я́коже разжиза́ется сребро́.
<red>Ева́нгелие от Матфе́я, зача́ло 80. И про́чее Боже́ственная Литурги́я преждесвяще́нных. Прича́стен:</red> Ра́дуйтеся, пра́веднии, о Го́споде:
</p>
<p>
<red>Моли́тва</red>
</p>
<p>О, святи́и, сла́внии страстоте́рпцы Христо́вы, четы́редесяте, во гра́де Севасти́и Христа́ ра́ди му́жественно пострада́вшии, чрез о́гнь бо и во́ду проидо́сте и, я́ко дру́зи Христо́вы, в поко́й Небе́снаго Ца́рствия вше́дше, и́мате ве́лие дерзнове́ние ко пресвяте́й Тро́ице хода́тайствовати о ро́де христиа́нском, наипа́че же о почита́ющих святу́ю па́мять ва́шу и с ве́рою и любо́вию вас призыва́ющих. Испроси́те у Всеще́драго Бо́га проще́ние согреше́ний на́ших и жития́ на́шего исправле́ние, да, в покая́нии и нелицеме́рной любви́ друг, ко дру́гу пожи́вше, со дерзнове́нием предста́нем Стра́шному Суди́щу Христо́ву и ва́шим предста́тельством одесну́ю Пра́веднаго Судии́ предста́нем. Ей, уго́дницы Бо́жии, бу́дите нам защи́тницы от всех враг, ви́димых и неви́димых, да под кро́вом святы́х ва́ших моли́тв изба́вимся от всех бед, зол и напа́стей до после́дняго дне жи́зни на́шея и та́ко просла́вим вели́кое и достопоклоня́емое И́мя Вседе́тельныя Тро́ицы, Отца́, Сы́на и Свята́го Ду́ха, ны́не и при́сно и во ве́ки веко́в. Ами́нь.</p>
<p>* * *</p>
<p>
<red>А́ще случи́тся 40 му́ченик 1-я седми́цы в кой-лю́бо де́нь, и пое́тся слу́жба их в суббо́ту, со святы́м му́чеником Фео́дором Ти́роном.</red>
</p>
<p>
<red>В пято́к ве́чера кафи</red>́
<red>зма рядова́я. На</red> Го́споди, воззва́х:
<red>стихи́ры на 10, и пое́м Трио́ди самогла́сен дне, два́жды, и му́чеников на 4, и Фео́дора на 4.</red> Слава
<red>, Фео́дора. </red>И ны́не
<red>, Богоро́дичен пе́рвый, гла́са. Вход, проки́мен, и чте́ния дне, и му́чеников 3. И по</red> Да испра́вится моли́тва моя́:
<red>3 покло́ны вели́кия. И про́чее преждесвяще́нных. По заамво́нней моли́тве пое́м кано́н свята́го Фео́дора над ко́ливом, я́коже указа́си в 40-це на ряду́, и отпу́ст. </red>
</p>
<p>
<red>А иде́же не́сть преждесвяще́нных, ве́чера на</red> Го́споди, воззва́х:
<red>стихи́ры му́чеников 3 и Фео́дора 3. </red>Сла́ва,
<red>Фео́дора.</red> И ны́не,
<red>Богоро́дичен 1-й гла́са преше́дшаго, без вхо́да. Проки́мен, и чте́ния дне, и му́чеников. На стихо́вне самогла́сен дне, два́жды, и му́ченичен. Та́же припе́в, и пое́м стихи́ру Фео́дора:</red> Боже́ственных даро́в:
<red>пи́сана на</red> Го́споди, воззва́х: Сла́ва,
<red>му́чеников, глас 6:</red> В песнопе́ниих восхва́лим:
<red>По</red> Ны́не отпуща́еши:
<red>тропа́рь му́чеников.</red> Сла́ва,
<red>Фео́дора.</red> И ны́не,
<red>Богоро́дичен:</red> Вся па́че смы́сла:
<red>Ектения́, и три покло́ны вели́кия, и пое́м кано́н свята́го Фео́дора над ко́ливом, и отпу́ст, по обы́чаю.</red>
</p>
<p>
<red>Повече́рие пое́м вели́кое. На повече́рии пое́м кано́н усо́пших и Мине́и рядовы́й. Тропари́ же по 1-м, и по 2-м трисвято́м, глаго́лем обои́х святы́х, а на после́днем трисвято́м — конда́к му́чеников.</red>
</p>
<p>
<red>На у́трени, на </red>Бог Госпо́дь:
<red>тропа́рь му́чеников, два́жды.</red> Сла́ва,
<red>Фео́дора.</red> И ны́не,
<red>Богоро́дичен:</red> Вся па́че смы́сла:
<red>По 1-й кафизме седа́льны му́чеников о́ба</red>. Сла́ва, и ны́не,
<red>Богоро́дичен и чте́ние му́чеников. По 2-й кафи́зме седа́льны Фео́дора.</red> Сла́ва, и ны́не,
<red>Богоро́дичен и чте́ние му́чеников или́ Фео́дора. Полиеле́й и седа́лен му́чеников, два́жды.</red> Сла́ва, и ны́не,
<red>Богоро́дичен и чте́ние му́чеников. Степе́нна, 1-й антифо́н 4-го гла́са. Проки́мен, и</red> Вся́кое дыха́ние:
<red>и Ева́нгелие му́чеников. Псало́м 50. Стихи́ра му́чеников. Кано́ны му́чеников, со ирмосо́м на 6, и Фео́дора о́ба кано́на на 8. Катава́сия: </red>Отве́рзу уста́ моя́:
<red>пе́сни же 7-ю и 8-ю глаго́лем напреди́ в пято́к. По 3-й пе́сни конда́к, и и́кос, и седа́лен му́чеников. </red>Сла́ва,
<red>Фео́дора.</red> И ны́не,
<red>Богоро́дичен, и чте́ние о святе́м Фео́доре. По 6-й пе́сни конда́к Фео́дора, и и́кос, и чтем про́лог, и синакса́рий. По 9-й пе́сни свети́лен му́чеников.</red> Сла́ва,
<red>Фео́дора.</red> И ны́не
<red>, Богоро́дичен. На хвали́тех стихи́ры му́чеников 3, глас 5, Подо́бен:</red> Ра́дуйся:
<red>и Фео́дора подо́бны 3, та́же припе́в:</red> Проидо́хом сквозе́ о́гнь и во́ду:
<red>И пое́м самогла́сну стихи́ру му́чеников:</red> Страстоте́рпцы Христо́вы: Сла́ва
<red>, Фео́дора.</red> И ны́не,
<red>Богоро́дичен. Славосло́вие вели́кое, тропа́рь му́чеников.</red> Сла́ва,
<red>Фео́дора.</red> И ны́не,
<red>Богоро́дичен. Ектении́, и отпу́ст, и обы́чное исхожде́ние в притво́р, и час 1-й.</red>
</p>
<p>
<red>На часе́х тропа́рь му́чеников.</red> Сла́ва
<red>, Фео́дора.</red> И ны́не,
<red>Богоро́дичен часо́в. Кондаки́ же глаго́лем, пременя́юще.</red>
</p>
<p>
<red>На Литурги́и: Блаже́нны му́чеников, пе́сни 3-я, на 4, и Фео́дора 6-я, на 4. По вхо́де тропа́рь му́чеников, и Фео́дора, и конда́к его́.</red> Сла́ва,
<red>му́чеников.</red> И ны́не,
<red>Богоро́дицы хра́ма, или́</red> Предста́тельство христиа́н:
<red>Проки́мен, аллилу́ия, и прича́стен му́чеников и Фео́дора. Апо́стол и Ева́нгелие пре́жде суббо́ты и Фео́дора под зача́ло, та́же му́чеников.</red>
</p>
<p>* * *</p>
<p>
<red>А́ще ли случи́тся 40 му́чеников в 1-ю неде́лю посто́в.</red>
</p>
<p>
<red>И пое́тся слу́жба их, я́коже ука́зано в неде́лю 3-ю посто́в, кроме́ поклоне́ния Креста́, то́чию на лити́и. </red>Сла́ва,
<red>му́чеников, пи́сана на</red> Го́споди, воззва́х: И ны́не,
<red>Трио́ди. На стихо́вне, </red>Сла́ва,
<red>му́чеников</red>. И ны́не, Трио́ди. На Бог Госпо́дь: тропа́рь воскре́сен, два́жды. Сла́ва, му́чеников. И ны́не, Пречи́стому Твоему́ о́бразу: Катава́сия Трио́ди.
</p>
<p>* * *</p>
<p>А́ще ли случи́тся 40 му́чеников в понеде́льник 2-я, или́ 3-я, или́ 4-я, или́ 5-я, или́ 6-я неде́ли посто́в.</p>
<p>
<red>В неде́лю ве́чера пое́м,</red> Блаже́н муж:
<red>1-й антифо́н.</red>
<red>На</red> Го́споди, воззва́х:
<red>стихи́ры на 10, Трио́ди дне на 4, повторя́юще 1-ю, и му́чеников на 6. </red>Сла́ва,
<red>му́чеников.</red> И ны́не,
<red>Богоро́дичен: 1-й. Вход, проки́мен вели́кий Трио́ди. И чте́ния му́чеников 3. Та́же,</red> Сподо́би, Го́споди, в ве́чер сей: и Испо́лним вече́рнюю:
<red>На стихо́вне Трио́ди самогла́сен дне, два́жды, и му́ченичен. </red>Сла́ва
<red>, му́чеников.</red> И ны́не,
<red>Богоро́дичен, по гла́су, воскре́сен.</red> По О́тче наш:
<red>тропа́рь му́чеников.</red> Сла́ва, и ны́не,
<red>Богоро́дичен воскре́сен. Ектения́:</red> Поми́луй нас, Бо́же:
<red>и покло́ны 3 вели́кия, и отпу́ст.</red>
</p>
<p>
<red>Полу́нощницу же пое́м по обы́чаю с кафи́змою и тропари́ обы́чныя. По </red>Честне́йшую:
<red> 3 покло́ны вели́кия.</red>
</p>
<p>
<red>На у́трени, на</red> Бог Госпо́дь:
<red>тропа́рь му́чеников, два́жды.</red> Сла́ва, и ны́не, Богоро́дичен.
<red>По 1-й и по 2-й кафи́змах глаго́лем седа́льны Трио́ди, ектении́ же не глаго́лются. И чте́ние во Ефре́ме. По 3-й кафи́зме глаго́лет иере́й ектению́ ма́лую, и седа́льны му́чеников о́ба, и чте́ние му́чеников. Полиеле́й, и седа́лен му́чеников, два́жды.</red> Сла́ва, и ны́не,
<red>Богоро́дичен, и чте́ние му́чеников. Степе́нна, 1-й антифо́н 4-го гла́са. Проки́мен и Ева́нгелие му́чеников. Та́же псало́м 50. Стихи́ра му́чеников. Кано́ны му́чеников со ирмосо́м на 8. Катава́сия: </red>Отве́рзу уста́ моя́
<red>: а иде́же трипе́снец, и пое́м кано́н му́чеников со ирмосо́м на 6 и трипе́снец на 8. Катава́сия Трио́ди. По 3-й пе́сни седа́лен му́чеников, два́жды.</red> Сла́ва, и ны́не,
<red>Богоро́дичен и чте́ние му́чеников. По 6-й пе́сни, конда́к, и и́кос, и про́лог. Свети́лен му́чеников, два́жды. </red>Сла́ва, и ны́не,
<red>Богоро́дичен. На хвали́тех стихи́ры му́чеников, на 4.</red> Сла́ва,
<red>му́чеников.</red> И ны́не,
<red>Богоро́дичен его́. Та́же настоя́тель или́ чтец глаго́лет:</red> Сла́ва Тебе́, показа́вшему нам Свет.
<red>Посе́м, ектения́: </red>Испо́лним у́треннюю:
<red>та́же на стихо́вне, самогла́сен дне, два́жды, и му́ченичен.</red> Сла́ва,
<red>му́чеников.</red> И ны́не
<red>, Богоро́дичен. Посе́м:</red> Бла́го е́сть:
<red>глаго́лем еди́ножды. По</red> О́тче наш:
<red>тропа́рь му́чеников.</red> Сла́ва, и ны́не,
<red>Богоро́дичен воскре́сен. Ектения́:</red> Поми́луй нас, Бо́же:
<red>и три покло́ны вели́кия, и час пе́рвый.</red>
</p>
<p>
<red>На часе́х тропа́рь глаго́лем му́чеников и по трисвято́м конда́к их. И на коне́ц 3 покло́ны вели́кия и по покло́нех трисвята́го не глаго́лем, но глаго́лем:</red> Христе́, Све́те
<red>: и отпу́ст.</red>
</p>
<p>
<red>Часы́ же 3-й, 6-й и 9-й пое́м с кафи́змами, в подо́бное их вре́мя, со чте́нием.</red>
</p>
<p>
<red>На 6-м часе́ чте́тся паремия дне, по чи́ну ея́. </red>
</p>
<p>
<red>Моли́твы же Вели́каго Васи́лия по часе́х глаго́лем непреме́нно, е́же е́сть:</red> Влады́ко Бо́же, О́тче: и Бо́же и Го́споди сил: и Влады́ко Го́споди, Иису́се Христе́:
</p>
<p>
<red>Егда́ же пое́м полиеле́й, на часе́х в кампа́н не ударя́ем.</red>
</p>
<p>
<red>По кафизме чтец глаго́лет:</red> Сла́ва,
<red>тропа́рь му́чеников.</red> И ны́не,
<red>Богоро́дичен часо́в.</red>
<red>По </red>О́тче наш:
<red>конда́к му́чеников. По</red> Честне́йшую:
<red>3 покло́ны вели́кия. По 9-м часе́ Блаже́нны глаго́лем поско́ру без пе́ния. По</red> Осла́би, оста́ви:
<red>конда́к хра́ма.</red> Сла́ва,
<red>му́чеников.</red> И ны́не,
<red>хра́ма Богоро́дицы.</red>
<red>(А́ще ли не́сть хра́ма Богоро́дицы,</red> И ны́не, Предста́тельство христиа́н
<red>Посе́м</red> Го́споди, поми́луй,
<red>40.</red> Сла́ва, и ны́не: Честне́йшую Херуви́м:
<red>и 3 покло́ны вели́кия, та́же моли́тва:</red> Всесвята́я Тро́ице:
<red>И начина́ем вече́рню, по обы́чаю. Настоя́тель или́ чтец глаго́лет:</red> Прииди́те, поклони́мся
<red>: три́жды. И пое́м вече́рню с покло́ны, по чи́ну по́стному. По обы́чной кафи́зме, на</red> Го́споди, воззва́х:
<red>стихи́ры на 10. Трио́ди самогла́сен дне, два́жды, и му́ченичен, и подо́бны Трио́ди, 3, и му́чеников 4. </red>Сла́ва,
<red>му́чеников.</red> И ны́не,
<red>Богоро́дичен, по гла́су обы́чный. (А́ще ли к среде́ или́ пятку́, глаго́лем Крестобогоро́дичен, по гла́су Сла́вника). Вход со Ева́нгелием.</red> Све́те ти́хий:
<red>Проки́мен и чте́ние дне.</red> Да испра́вится моли́тва моя́
<red>: и 3 покло́ны вели́кия, ектении́ ма́лыя не глаго́лем. Проки́мен, Апо́стол, аллилу́ия, Ева́нгелие и прича́стен му́чеников. Литурги́я преждесвяще́нная, по обы́чаю. На отпу́сте иере́й помина́ет пре́жде пра́зднуемых святы́х, пото́м наста́вшаго.</red>
</p>
<p>
<red>Свята́го же, прилучи́вшагося на ряду́, кано́н пое́м на у́трени по чи́ну. Стихи́ры же его́, я́же пи́саны, ве́чер на</red> Го́споди, воззва́х:
<red>глаго́лем их на хвали́тех.</red>
</p>
<p>
<red>А́ще ли ко́ея вели́кия ра́ди ну́жды, в па́мяти святы́х вели́ких, иму́щих полиеле́й, не случи́тся бы́ти преждесвяще́нней Литурги́и. Часы́ пое́м, я́коже вы́ше рече́ся. По 9-м часе́ и по моли́тве:</red> Влады́ко Го́споди Иису́се Христе́:
<red>глаго́лем и псало́м:</red> Благослови́, душе́ моя́, Го́спода, и вся вну́тренняя: Сла́ва: Хвали́, душе́ моя́, Го́спода: И ны́не: Единоро́дный Сы́не: и Во Ца́рствии Твое́м:
<red>поско́ру без пе́ния. На Блаже́нных глаго́лем му́чеников пе́сни 3-ю и 6-ю. Та́же Апо́стол и Ева́нгелие му́чеников. Посе́м</red>, Помяни́ нас, Го́споди: По Осла́би, оста́ви: и по О́тче наш:
<red>Конда́к хра́ма. </red>Сла́ва,
<red>му́чеников.</red> И ны́не,
<red>Богоро́дицы хра́ма.</red>
<style name="color-red"/>(А́ще же не́сть хра́ма Богоро́дицы, Предста́тельство христиа́н
<red>Та́же,</red> Го́споди, поми́луй,
<red>40, и покло́ны 3 вели́кия. И в то вре́мя параекклисиа́рх зна́менует в два кампа́на. И по 3-х покло́нех вели́ких, глаго́лем:</red> Прииди́те, поклони́мся:
<red>И пое́м вече́рню с покло́ны, и кафи́зму обы́чную.</red>
<red>На</red> Го́споди, воззва́х:
<red>стихи́ры Трио́ди, подо́бны 3. И свята́го, его́же наста́ па́мять, 3. </red>Сла́ва, и ны́не,
<red> Богоро́дичен.  </red>(А́ще ли к среде́ или́ пятку́ глаго́лем: Сла́ва, и ны́не,
<red>Крестобогоро́дичен). Та́же,</red> Све́те ти́хий:
<red>Проки́мен, и чте́ние Трио́ди, дне. На стихо́вне дне Трио́ди. По</red> Ны́не отпуща́еши: и по О́тче наш:
<red>Тропа́рь,</red> Богоро́дице Де́во, ра́дуйся:
<red>и про́чее по по́стному. По</red> Честне́йшую:
<red>и по покло́нех глаго́лем трисвято́е.</red> Го́споди, поми́луй,
<red>12. </red>Всесвята́я Тро́ице:
<red>Та́же,</red> Бу́ди И́мя Госпо́дне:
<red>и 3 покло́ны.</red>
<red>И</red> Благословлю́ Го́спода: Досто́йно е́сть:
<red>И отпу́ст. На отпу́сте же помина́ет наста́вшаго свята́го. По отпу́сте же вхо́дим в трапе́зу, и яди́м два варе́ния с еле́ем, и пие́м вино́. В сре́ду же и пято́к яди́м два варе́ния без еле́я и пие́м вино́.</red>
</p>
<p>* * *</p>
<p>
<red>А́ще ли случи́тся 40 му́чеников во еди́н от дней по́стных, пое́м слу́жбу их си́це:</red>
</p>
<p>
<red>На часе́х по</red> Осла́би, оста́ви:
<red>и по</red> О́тче наш
<red>: кондаки́ по уста́ву. Та́же,</red> Го́споди, поми́луй,
<red>40.</red> Сла́ва, и ны́не, Честне́йшую Херуви́м:
<red>И по покло́нех глаго́лем трисвято́е.</red> Го́споди, поми́луй,
<red>12,</red> и Всесвята́я Тро́ице:
<red>и а́бие начина́ем вече́рню и обы́чную кафи́зму, глаго́лются же ектении́ ма́лыя по ко́емждо антифо́не. На</red> Го́споди, воззва́х:
<red>стихи́ры на 10, самогла́сен дне, два́жды, и му́ченичен, и подо́бен Трио́ди, 3, и му́чеников, 4.</red> Сла́ва,
<red>му́чеников.</red> И ны́не: Пре́йде се́нь зако́нная:
<red>Вход. Та́же проки́мен, и чте́ния дне, и му́чеников чте́ния 3. Та́же пое́м: </red>Да испра́вится моли́тва моя́:
<red>и 3 покло́ны, и поря́ду Литурги́я преждесвяще́нная. А иде́же не бу́дет преждесвяще́нныя, по</red> Осла́би, оста́ви:
<red>и по покло́нех вели́ких, чтец глаго́лет:</red> Прииди́те, поклони́мся:
<red>три́жды, и покло́ны 3. Та́же псало́м:</red> Благослови́, душе́ моя́, Го́спода:
<red>И пое́м вече́рню без покло́нов. По обы́чной кафи́зме стихи́ры на 6, Трио́ди подо́бны, 3, и му́чеников, 3.</red> Сла́ва,
<red>му́чеников, И</red> ны́не,
<red>Богоро́дичен воскре́сен.</red>
<red>Вход и</red> Све́те ти́хий:
<red>Проки́мен, и чте́ния дне, и му́чеников; и а́бие,</red> Сподо́би, Го́споди:
<red>Та́же,</red> Испо́лним вече́рнюю моли́тву:
<red>На стихо́вне Трио́ди.</red> Сла́ва,
<red>му́чеников. И </red>ны́не,
<red>Богоро́дичен по гла́су.</red> Ны́не отпуща́еши:
<red>По трисвято́м тропа́рь му́чеников.</red> Сла́ва, и ны́не: Гаврии́лу веща́вшу:
<red>ектения́:</red> Поми́луй нас, Бо́же:
<red>Посе́м 3 покло́ны вели́кия и моли́тва:</red> Всесвята́я Тро́ице: и Благословлю́ Го́спода: Досто́йно е́сть:
<red>и отпу́ст.</red>
</p>
<p>
<red>Повече́рие пое́м вели́кое без покло́нов. По 1-м трисвято́м тропа́рь му́чеников.</red> Сла́ва, и ны́не,
<red>Богоро́дичен воскре́сен, по гла́су. По 2-м трисвято́м тропари́ обы́чныя:</red> Поми́луй нас. Го́споди:
<red>По</red> Досто́йно:
<red>и по трисвято́м конда́к му́чеников. </red>Го́споди сил, с на́ми бу́ди:
<red>не пое́м. По</red> Честне́йшую:
<red>3 покло́ны вели́кия. Трисвята́го же не глаго́лем, а отпу́ст ма́лый.</red>
</p>
<p>
<red>Полу́нощницу же пое́м по обы́чаю с кафи́змою, я́коже предписа́ся в понеде́льник 2-я неде́ли поста́. Та́кожде и у́треню, и всю слу́жбу му́чеников.</red>
</p>
<p>* * *</p>
<p>
<red>А́ще ли случи́тся 40 му́чеников в суббо́ту 2-ю, или́ 3-ю, или́ 4-ю посто́в.</red>
</p>
<p>
<red>В пято́к ве́чера кафи́зма рядова́я. На</red> Го́споди, воззва́х:
<red>стихи́ры на 10:</red>
<red>Трио́ди самогла́сен, два́жды, и Окто́иха му́ченичны 4, и му́чеников, 4. </red>Сла́ва,
<red>му́чеников.</red> И ны́не,
<red>Богоро́дичен 1-й, гла́са. Вход. Проки́мен, и чте́ния дне, и му́чеников, 3. </red>Да испра́вится моли́тва моя́:
<red> и про́чее преждесвяще́нных. </red>
</p>
<p>
<red>А́ще ли не́сть преждесвяще́нных, в пято́к ве́чера, На</red> Го́споди, воззва́х
<red>: стихи́ры му́чеников на 6.</red> Сла́ва,
<red>му́чеников.</red> И ны́не,
<red>Богоро́дичен 1-й, гла́са. Вход. Проки́мен, и чте́ние дне, и святы́х. Та́же,</red> Сподо́би, Го́споди:
<red>На стихо́вне самогла́сен Трио́ди, два́жды, и му́ченичен Окто́иха по гла́су.</red> Сла́ва,
<red>му́чеников.</red> И ны́не,
<red>Богоро́дичен воскре́сен. По</red> Ны́не отпуща́еши
<red>: тропа́рь му́чеников.</red> Сла́ва, и ны́не,
<red>Богоро́дичен воскре́сен настоя́щаго гла́са, ектения́ и покло́ны 3. Та́же моли́тва:</red> Всесвята́я Тро́ице: Бу́ди И́мя Госпо́дне:
<red>и псало́м 33:</red> Благословлю́ Го́спода: Досто́йно е́сть:
<red>И отпу́ст.</red>
</p>
<p>
<red>Повече́рие же пое́м вели́кое, на не́мже пое́м четверопе́снец суббо́ты.</red>
</p>
<p>
<red>На у́трени и на часе́х пое́м слу́жбу еди́ных му́чеников, я́коже предписа́ся.</red>
</p>
<p>
<red>На Литурги́и слу́жба дне и му́чеников.</red>
</p>
<p>* * *</p>
<p>
<red>А́ще ли случи́тся 40 му́чеников во 2-ю, и 4-ю, и 5-ю неде́лю посто́в.</red>
</p>
<p>
<red>В суббо́ту ве́чера на ма́лей вече́рни стихи́ры воскре́сны и Богоро́дицы по обы́чаю.</red>
</p>
<p>
<red>На вели́цей вече́рни на</red> Го́споди, воззва́х:
<red>стихи́ры воскре́сны, 3, и восто́чен еди́н, Анато́лиев, и му́чеников на 6. </red>Сла́ва
<red>, му́чеников. </red>И ны́не,
<red>Богоро́дичен 1-й, гла́са. Вход, и чте́ние му́чеников. На лити́и стихи́ра хра́ма и му́чеников стихо́вныя.</red> Сла́ва,
<red>му́чеников,</red>
<red>пи́сана по 50-м псалме́.</red> И ны́не
<red>, Богоро́дичен. На стихо́вне стихи́ры воскре́сны по алфави́ту.</red> Сла́ва,
<red>му́чеников.</red> И ны́не,
<red>Богоро́дичен. На благослове́нии хле́бов</red> Богоро́дице Де́во
<red>: три́жды, и чте́ние во Апо́стольских Посла́ниях.</red>
</p>
<p>
<red>На у́трени на</red> Бог Госпо́дь:
<red>тропа́рь воскре́сен, два́жды.</red> Сла́ва,
<red>му́чеников.</red> И ны́не,
<red>Богоро́дичен по гла́су тропаря́. По кафи́зме седа́льны воскре́сны и Богоро́дичны их. И чте́ние во Ева́нгелии. Полиеле́й и седа́льны му́чеников о́ба.</red> Сла́ва,
<red>по полиеле́й седа́лен.</red> И ны́не,
<red>Богоро́дичен. И чте́ние му́чеников. Степе́нна, и проки́мен гла́са, и Ева́нгелие воскре́сно. Псало́м 50. </red>Сла́ва,
<red>стихи́ра, Глас 8:</red> Покая́ния отве́рзи ми две́ри:
<red>и про́чая. Кано́н воскре́сен со ирмосо́м на 4, и Трио́ди на 4, и му́чеников на 6. Катава́сия: </red>Отве́рзу уста́ моя́:
<red>По 3-й пе́сни конда́к и и́кос, седа́лен му́чеников, два́жды. </red>Сла́ва, и ны́не,
<red>Богоро́дичен. И чте́ние му́чеников. По 6-й пе́сни конда́к и и́кос воскре́сен. По 9-й пе́сни свети́лен воскре́сен. </red>Сла́ва,
<red>му́чеников.</red> И ны́не,
<red>Богоро́дичен воскре́сен. На хвали́тех стихи́ры воскре́сны 4 и му́чеников со Сла́вным 4 с припе́вы их. Та́же припе́в:</red> Воскресни́, Го́споди Бо́же мой:
<red>И пое́м самогла́сну стихи́ру Трио́ди.</red> Сла́ва,
<red>ту́южде.</red> И ны́не: Преблагослове́нна еси́:
<red>Славосло́вие вели́кое. Тропа́рь воскре́сен, ектении́ и отпу́ст. И нахожде́ние в притво́р.</red> Сла́ва, и ны́не,
<red>стихи́ра ева́нгельская. И час 1-й. Тропа́рь воскре́сен. </red>Сла́ва
<red>, му́чеников.</red> И ны́не,
<red>Богоро́дичен часо́в.</red> По О́тче наш
<red>: конда́к дне и соверше́нный отпу́ст.</red>
</p>
<p>
<red>На Литурги́и: Блаже́нны гла́са, на 6,</red>
<red>и му́чеников пе́снь 3-я, на 4. И про́чая слу́жба дне и му́чеников.</red>
</p>
<p>
<red>Свята́го же Григо́рия слу́жба пое́тся, егда́ разсу́дит екклисиа́рх, или́ му́чеников слу́жбу пое́м в суббо́ту 2-ю, та́кожде и 4-ю и 5-ю неде́ли, слу́жбы Трио́ди святы́х оставля́ются и пое́тся слу́жба му́чеников по уста́ву.</red>
</p>
<p>* * *</p>
<p>
<red>А́ще ли случи́тся 40 му́чеников в неде́лю 3-ю посто́в, крестопокло́нную. </red>
</p>
<p>
<red>В суббо́ту ве́чера на ма́лой вече́рни стихи́ры на</red> Го́споди, воззва́х:
<red>и на стихо́вне — все Трио́ди по обы́чаю.</red>
</p>
<p>
<red>На вели́цей вече́рни по кафи́зме на</red> Го́споди, воззва́х:
<red>стихи́ры воскре́сны 3, и Креста́ 4, и му́чеников 3.</red> Сла́ва,
<red>Креста́.</red> И ны́не,
<red>Богоро́дичен 1-й, гла́са. Проки́мен дне и паремии́ му́чеников. На лити́и стихи́ра хра́ма и му́чеников хвали́тны. </red>Сла́ва,
<red>му́чеников.</red> И ны́не,
<red>Креста́. На стихо́вне стихи́ры воскре́сны.</red> Сла́ва,
<red>му́чеников. И</red> ны́не,
<red>Креста́. На благослове́нии хле́бов: </red>Богоро́дице Де́во:
<red>два́жды, и Креста́, еди́ножды:</red> Спаси́, Го́споди, лю́ди Твоя́:
</p>
<p>
<red>На у́трени на </red>Бог Госпо́дь:
<red>тропа́рь воскре́сен, два́жды.</red> Сла́ва,
<red>му́чеников.</red> И ны́не,
<red>Креста́. По кафи́змах седа́льны воскре́сны и Богоро́дичны их. И чте́ние во Ева́нгелии толково́м. Полиеле́й му́чеников и седа́льны о́ба. </red>Сла́ва, и ны́не,
<red>Богоро́дичен, и чте́ние му́чеников. Степе́нна гла́са. Проки́мен и Ева́нгелие воскре́сно.</red> Воскресе́ние Христо́во:
<red>Псало́м 50.</red> Покая́ния отве́рзи ми две́ри:
<red>Кано́н воскре́сен, со ирмосо́м на 4, и му́чеников на 4, и Креста́ на 6. Катава́сия Креста́:</red> Боже́ственнейший прообрази́
<red>: По 3-й пе́сни конда́к му́чеников, и и́кос, и седа́лен, два́жды.</red> Сла́ва, и ны́не,
<red>Креста́ и чте́ние му́чеников. По 6-й пе́сни конда́к Креста́ и и́кос. На 9-й пе́сни пое́м</red> Честне́йшую:
<red>Свети́лен воскре́сен.</red> Сла́ва,
<red>му́чеников.</red> И ны́не,
<red>Креста́. На хвали́тех стихи́ры воскре́сны 4 и Креста́ подо́бны 3, 1-й два́жды, с припе́вы их. Та́же припе́в:</red> Воскресни́, Го́споди Бо́же мой:
<red>и пое́м самогла́сну стихи́ру дне Трио́ди. </red>Сла́ва,
<red>ту́южде. И</red> ны́не, Преблагослове́нна еси́:
<red>Славосло́вие вели́кое, трисвято́е пе́нием. Посе́м вход. И глаго́лем тропа́рь:</red> Спаси́, Тосподи, лю́ди Твоя́:
<red>три́жды. И быва́ет поклоне́ние честна́го Креста́ по обы́чаю, я́коже я́вствует в Трио́ди. Та́же ектении́, и отпу́ст, и исхожде́ние.</red> Сла́ва, и ны́не,
<red>стихи́ра ева́нгельская, и поуче́ние Студи́тово. И час 1-й в притво́ре.</red>
</p>
<p>
<red>На часе́х тропа́рь воскре́сен.</red> Сла́ва,
<red> Креста́.</red> И ны́не,
<red>Богоро́дичен часо́в. По</red> О́тче наш:
<red>конда́к воскре́сен. На 3-м часе́ тропа́рь воскре́сен.</red> Сла́ва,
<red>му́чеников. И</red> ны́не,
<red>Богоро́дичен часо́в. По</red> О́тче наш:
<red>конда́к му́чеников. Та́кожде и на про́чих часе́х глаго́лем, пременя́юще.</red>
</p>
<p>
<red>На Литурги́и: Блаже́нны гла́са на 4, и Креста́ пе́снь 3-я на 4, и му́чеников пе́снь 6-я на 4. По вхо́де тропа́рь воскре́сен, и Креста́, и му́чеников. Та́же конда́к воскре́сен.</red> Сла́ва,
<red>му́чеников. И</red> ны́не,
<red> Креста́. Проки́мен, Апо́стол, аллилу́ия, Ева́нгелие и прича́стен пре́жде Креста́, пото́м му́чеников.</red>
</p>
<p>* * *</p>
<p>
<red>А́ще ли случи́тся святы́х 40 му́чеников в сре́ду 4-ю посто́в.</red>
</p>
<p>
<red>Пое́м слу́жбу их пре́жде во вто́рник тоя́ седми́цы, то́чию во вто́рник ве́чера, на</red> Го́споди, воззва́х:
<red>стихи́ры, самогла́сен дне Трио́ди, два́жды, и Креста́ 4, и му́чеников 4.</red> Сла́ва,
<red>му́чеников.</red> И ны́не
<red>, Креста́. Други́я же стихи́ры Креста́ пое́м в сре́ду на хвали́тех. Та́же вход, проки́мен, и чте́ния дне, и</red> Да испра́вится:
</p>
<p>
<red>А́ще же не бу́дет преждесвяще́нныя.</red>
</p>
<p>
<red>И во вто́рник ве́чера, на</red> Го́споди, воззва́х:
<red>стихи́ры Креста́ на 6, святы́х же му́чеников 40 отдае́тся пра́здник на часе́х, я́коже указа́ся в понеде́льник 2-я неде́ли посто́в.</red>
</p>
<p>* * *</p>
<p>
<red>А́ще ли случи́тся 40 му́ченик в четверто́к вели́каго кано́на.</red>
</p>
<p>
<red>И пое́тся слу́жба их вся во вто́рник напре́дь тоя́жде неде́ли.</red>
</p>
<p>* * *</p>
<p>
<red>А́ще ли случи́тся 40 му́ченик в суббо́ту ака́фиста. </red>
</p>
<p>
<red>И пое́м слу́жбу их в неде́лю 5-ю посто́в. </red>
</p>
</section>
