<section xmlns="http://www.gribuser.ru/xml/fictionbook/2.0" xmlns:xlink="http://www.w3.org/1999/xlink"><title><p>Происхожде́ние честны́х древ Честна́го и Животворя́щего́ Креста́ и па́мять святы́х седми́ му́ченик Маккаве́и, и ма́тере их Соломони́и, и учи́теля их Елеаза́ра<emphasis/></p>
</title>
<p><red>ВЕЧЕР</red></p>
<p><red>Обы́чная кафи́зма. На </red>Го́споди, воззва́х:<red> стихи́ры на 6. Креста́ 3, глас 4.</red></p>
<p><red>Подо́бен:</red> Зва́нный свы́ше:</p>
<p><red>Днесь</red> ра́дуется ве́рных мно́жество Боже́ственное:/ явля́ется бо Небе́сныи Крест конце́м,/ осия́вает твердь Све́том непристу́пным,/ во́здух озаря́ет/ и земли́ лице́ укра́шает./ Пое́т Боже́ственными пе́сньми Це́рковь Христо́ва,/ слу́жит, почита́ющи/ свы́ше ю́ соблюда́ющии Крест Боже́ственный и пречу́дный./ Его́же силою укрепля́еми,/ Влады́це присту́пим, зову́ще:/ умири́ мир и просвети́ ду́ши на́ша.</p>
<p>Да ра́дуется тварь и игра́ет:/ <red>Днесь</red> бо облиста́ Крест в конце́х с Небесе́,/ земна́я просвеща́я,/ и совоку́плены показа́ расточе́ныя./ <red>Днесь</red> лику́ют с ли́ки а́нгельскими челове́цы,/ ибо браня́щее средогра́дие<a type="note" xlink:href="#note1">1</a>, Кресто́м разоре́но,/ во еди́но вся я́ве совокупи́./ Тем, предсия́я па́че со́лнца,/ всю тварь просвеща́ет благода́тию,/ и уясня́ет, и спаса́ет/ ве́рно того́ чту́щия.</p>
<p>Па́че со́лнечныи зари́/ хотя́й ми́рови, я́коже скиптр честны́и,/ Царя́ Христа́ и кончи́ну показа́ти,/ Крест Боже́ственныи се предсия́ет ясно в конце́х./ Сеи́ возведе́ из а́да род челове́ч,/ а́да вельми́ плени́в, врага́ низложи́в,/ де́монов горды́ню до конца́ погуби́./ Ны́не же проявля́ет воскре́сение Спа́сово/ и спаса́ет зову́щия:/ умири́ мир и просвети́ ду́ши на́ша.</p>
<p><red>И святы́х 3, глас 1.</red></p>
<p><red>Подо́бен:</red> Всехва́льнии му́ченицы:</p>
<p>Зако́на верх, седмию́ столпы́ возвы́шен,/ мучи́тельство не поколеба́,/ ибо скотски́ гони́теля гнев му́жески претерпе́ша,/ те́ло преда́вше секу́щим,/ благоро́днии ю́ноши и братия,/ Моисе́йским преда́нием храни́телие.</p>
<p>Па<strong>́</strong>че зри<strong>́</strong>мых ум вои́стинну возвы́сивше,/ у́ды пло́тския отсеца́ху/ благочести́вии и до́блии о́троцы/ с ма́терию Богому́дрою,/ вели́кими наде́ждами вжиля́еми,/ яже ны́не получи́ша,/ у Авраа́ма почи́вше на ло́нех, пра́отца́ своего́.</p>
<p>Душе́вною до́блестию тве́рдо себе́ вооружи́вше/ и я́рость я́ко преоби́девше,/ проти́ву борцу́ кре́пко прилежа́ху/ благоче́стия ра́ди/ и зако́на отече́скаго хране́нием/ свяще́ннейшии Елеаза́р и прему́дрии ю́ноши/ с ма́терию Богому́дрою.</p>
<p><red>Сла́ва, глас 8. Иоа́нна мона́ха:</red></p>
<p>Святи́и Маккаве́и мучи́телю глаго́лаху:/ нам, о Антио́ше, еди́н Царь Бог, от Него́же бы́хом/ и к Нему́ обраща́емся./ Мир ждет ин нас,/ ви́димаго высоча́йшии и тверде́йшии,/ оте́чество же нам — Иерусали́м кре́пкий и неги́бнущий,/ торжество́ же — е́же со А́нгелы житие́./ Го́споди, моли́твами их поми́луй и спаси́ нас.</p>
<p><red>И ны́не, глас то́йже. Иоа́нна мона́ха:</red></p>
<p>Его́же дре́вле Моисе́й прообрази́в собо́ю,/ Амали́ка низложи́в, победи́,/ и Дави́д песнопе́вец/ подно́жию Твоему́, вопия́, кла́нятися повелева́ше,/ Честно́му Кресту́ Твоему́, Христе́ Бо́же,/ <red>Днесь</red>, гре́шнии, кла́няемся,/ устна́ми недосто́иными/ Тя, изво́лившаго пригвозди́тися на нем, воспева́юще, мо́лимся:/ Го́споди, с разбо́иником Ца́рствия Твоего́ сподо́би нас.</p>
<p><red>На стихо́вне Окто́иха.</red></p>
<p><red>Сла́ва, глас 8. Космы́ мона́ха:</red></p>
<p>Ду́ши пра́ведных в руце́ Госпо́дни,/ я́коже Авраа́ма, и Исаа́ка, и Иа́кова,/ и́же пре́жде зако́на пра́отцы и Маккаве́ов пра́деди,/ ны́не восхваля́емых от нас:/ си́и бо крепкоду́шнии Авраа́мстии вну́цы су́ще,/ ве́ре поревнова́вше своего́ пра́отца́ Авраа́ма,/ и даже до смерти подвиза́шася за благоче́стие./ Благоче́стно бо воспита́вшеся/ и зако́нно пострада́вше,/ нече́стие обличи́ша го́рдаго Антио́ха/ и, ничто́же предпоче́тше вре́менныя жи́зни,/ ве́чныя ра́ди вся Бо́гу возложи́ша:/ ду́шу, му́жество, ра́зум,/ те́ло мя́гкое и воздая́ния чистоы́ воспита́нием./ О, ко́рене благочести́ва,/ из него́же вы прозябо́сте, Маккаве́и!/ О, ма́тере святы́я,/ ро́ждшия равночи́сленное седмери́цы число́!/ Но мо́лим вас, Маккаве́и,/ с ма́терию ва́шею Соломо́ниею/ и му́дрым свяще́нником Елеаза́ром,/ егда́ предстои́те Христу́ Бо́гу,/ Его́же ради потруди́стеся,/ труды́ плодо́в ва́ших прия́ти от Него́,/ приле́жну мольб́у́ сотвори́те о челове́честве:/ твори́т бо, ели́ко хо́щет,/ и испо́лнит хоте́ния ва́ша, боя́щихся Его́.</p>
<p><red>И ны́не, глас то́йже:</red></p>
<p>Глас проро́ка Твоего́ Моисе́я, Бо́же,/ испо́лнися, глаго́ляй:/ узри́те живо́т ваш, вися́щ пред очесы́ ва́шими./ <red>Днесь</red> Крест воздвиза́ется,/ и мир от ле́сти свобожда́ется;/ <red>Днесь</red> Христо́во воскресе́ние обновля́ется,/ и концы́ земли́ ра́дуются,/ в кимва́лех дави́дски песнь Тебе́ принося́ще и глаго́люще:/ соде́лал еси́ спасе́ние посреде́ земли́, Бо́же,/ Крест и воскресе́ние,/ и́хже ра́ди нас спасл еси́, Бла́же и Человеколю́бче,/ Всеси́льне Го́споди, сла́ва Тебе́.</p>
<p><red>Тропа́рь, глас 1:</red></p>
<p>Боле́зньми святы́х, и́миже о Тебе́ пострада́ша,/ умоле́н бу́ди, Го́споди,/ и вся на́ша боле́зни исцели́,/ Человеколю́бче, мо́лимся.</p>
<p><red>Слава, и ны́не, глас то́йже:</red></p>
<p>Спаси́, Го́споди, лю́ди Твоя́/ и благослови́ достоя́ние Твое́,/ побе́ды на сопроти́вныя да́руя/ и Твое́ сохраня́я Кресто́м Твои́м жи́тельство.</p>
<p><red>Изве́стно же да быва́ет: Я́ко пре́жде клепа́ния вхо́дит иере́й в сосудохрани́тельницу и полага́ет Честны́й Крест на же́ртвеннице. И по отпуще́нии вече́рни иере́й и диа́кон облеку́тся в ри́зы. И диа́кон покади́т Честны́й Крест и рече́т: </red>Благослови́, влады́ко. <red>Иере́й:</red> Благослове́н Бог наш: <red>Та́же, Трисвято́е.</red> По О́тче наш: <red>тропа́рь Креста́.</red> Сла́ва, и ны́не<red>: конда́к. И взима́ет иере́й Крест с блю́дом на главу́ и вно́сит в олта́рь, предыде́т пред ним со двема́ лампа́дами. И полага́ет Крест на трапе́зе, на Ева́нгельском ме́сте, а Ева́нгелие на Го́рнее ме́сто. И возжгу́т пред ним свещу́ на всю нощь.</red></p>
<p><style name="color-red"/></p>
<p><red>НА У́ТРЕНИ</red></p>
<p>На Бог Госпо́дь: <red>тропа́рь Креста́, два́жды</red>. Сла́ва: <red>му́чеников.</red> И ны́не: Креста́. <red>И обы́чныя кафи́змы, и седа́льны Окто́иха. И чте́ние. Кано́н Окто́иха еди́н на 4 и Креста́ на 6, глас 6, и му́чеников на 4, глас 8. А́ще ли случи́тся пра́здник сей в суббо́ту и а́ще храм Христо́в или Богоро́дицы, и пое́м кано́н хра́ма со ирмосо́м на 4, и Креста́ на 6, и святы́х на 4. Катава́сия:</red> Крест начертав:</p>
<p><red>Кано́н Креста́, его́же краегране́сие:</red> Кресту́ покланя́юся, ве́рных спасе́нию. <red>Глас 6.</red></p>
<p><red>Песнь 1</red></p>
<p><red>Ирмо́с: </red><emphasis>Я</emphasis><emphasis>́</emphasis><emphasis>ко по су</emphasis><emphasis>́</emphasis><emphasis>ху, пешеше</emphasis><emphasis>́</emphasis><emphasis>ствовав Изра</emphasis><emphasis>́</emphasis><emphasis>иль/ по бе</emphasis><emphasis>́</emphasis><emphasis>здне стопа</emphasis><emphasis>́</emphasis><emphasis>ми,/ гони</emphasis><emphasis>́</emphasis><emphasis>теля фарао</emphasis><emphasis>́</emphasis><emphasis>на/ ви</emphasis><emphasis>́</emphasis><emphasis>дя потопля</emphasis><emphasis>́</emphasis><emphasis>ема,/ Бо</emphasis><emphasis>́</emphasis><emphasis>гу побе</emphasis><emphasis>́</emphasis><emphasis>дную песнь пои</emphasis><emphasis>́</emphasis><emphasis>м, вопия</emphasis><emphasis>́</emphasis><emphasis>ше.</emphasis></p>
<p>Кресту́, ве́рных спасе́нию, покланя́юся,/ и те́пле облобыза́ю, и, объе́мля, вопию́:/ Дре́во всеблаже́нное Христо́во,/ ду́шу мою́ и ум просвети́, молю́ся.</p>
<p>Победоно́сно яви́ся на стра́сти и бе́сы <red>Днесь</red> знаме́ние Креста́./ Те́мже, ве́рнии вси, све́тло просве́щше ду́ши, ны́не облобыза́ем.</p>
<p>Лучеза́рная облиста́ет сия́ния Крест Честны́й/ и просвеща́ет ве́рно покланя́ющияся ему́ <red>Днесь</red>,/ освяща́я ду́ши на́ша и телеса́.</p>
<p>Жизнода́тельный Крест предлежа́щ и зримь/ светови́дную зарю́ препосыла́ет благода́тей:/ присту́пим и прии́мем просвеще́ние, весе́лие, и спасе́ние, и оставле́ние,/ хвале́ние Го́сподеви принося́ще.</p>
<p><red>Богоро́дичен:</red> Пресвята́я Де́во, Я́же Христа́ пло́тию ро́ждши,/ пострада́вшего́ нас ра́ди во́лею на Кресте́,/ Тя блажа́щия че́стно спаса́й мольба́ми Твои́ми.</p>
<p><red>Ин кано́н му́чеников на 4, глас 8.</red></p>
<p><red>Песнь 1</red></p>
<p><red>Ирмо́с: </red><emphasis>Во́ду проше</emphasis><emphasis>́</emphasis><emphasis>д, </emphasis><emphasis>я́ко</emphasis><emphasis> су</emphasis><emphasis>́</emphasis><emphasis>шу,/ и еги</emphasis><emphasis>́</emphasis><emphasis>петскаго зла избежа</emphasis><emphasis>́</emphasis><emphasis>в,/ изра</emphasis><emphasis>́</emphasis><emphasis>ильтянин вопия́ше:/ Избави</emphasis><emphasis>́</emphasis><emphasis>телю и Бо́гу на́шему пои</emphasis><emphasis>́</emphasis><emphasis>м.</emphasis></p>
<p>Лик седмочи́сленных страда́лец, я́влься еди́ным нра́вом в лю́тых,/ по утвержде́нию оте́ческаго зако́на, умре́ти не отреко́шася.</p>
<p>Сла́ву презре́вше, я́же на земли́, жела́нием Боже́ственнаго Ца́рствия,/ вся́ку боле́знь претерпе́ша Боже́ственнии Маккаве́и,/ те́мже досто́йно ны́не чту́тся.</p>
<p>Зако́на храни́телие Моисе́ева, вои́стинну до́блии Маккаве́и,/ бра́тия друг со дру́гом яви́шася,/ внегда́ попра́ти им Антио́хово безбо́жие.</p>
<p><red>Богоро́дичен:</red> Чи́ни Тя А́нгел и челове́к, Безневе́стная Ма́ти, восхваля́ют непреста́нно:/ Зижди́теля бо всех, я́ко Младе́нца, на руку́ Твое́ю понесла́ еси́.</p>
<p><red>Катава́сия:</red> <emphasis>Крест начерта́в, Моисе</emphasis><emphasis>́</emphasis><emphasis>й/ впря</emphasis><emphasis>́</emphasis><emphasis>мо жезло</emphasis><emphasis>́</emphasis><emphasis>м Чермно</emphasis><emphasis>́</emphasis><emphasis>е пресеч</emphasis>е́<emphasis>/ Изра</emphasis><emphasis>́</emphasis><emphasis>илю пешеходя</emphasis><emphasis>́</emphasis><emphasis>щу;/ то</emphasis><emphasis>́</emphasis><emphasis>же обра</emphasis><emphasis>́</emphasis><emphasis>тно фарао</emphasis><emphasis>́</emphasis><emphasis>новым колесни</emphasis><emphasis>́</emphasis><emphasis>цам,/ уда</emphasis><emphasis>́</emphasis><emphasis>рив, совокупи</emphasis><emphasis>́</emphasis><emphasis>,/ вопреки</emphasis><emphasis>́</emphasis><emphasis> написа</emphasis><emphasis>́</emphasis><emphasis>в непобеди</emphasis><emphasis>́</emphasis><emphasis>мое ору</emphasis><emphasis>́</emphasis><emphasis>жие./ Тем Христу</emphasis><emphasis>́</emphasis><emphasis> пои́м, Бо́гу на́шему, я́ко просла́вися.</emphasis></p>
<p><red>Песнь 3</red></p>
<p><red>Ирмо́с: </red><emphasis>Несть свят,/ я́коже Ты, Го</emphasis><emphasis>́</emphasis><emphasis>споди Бо</emphasis><emphasis>́</emphasis><emphasis>же мой,/ вознесы</emphasis><emphasis>́</emphasis><emphasis>й рог ве́рных Твои́х, Бла́же,/ и утверди́вый нас на ка</emphasis><emphasis>́</emphasis><emphasis>мени/ испове</emphasis><emphasis>́</emphasis><emphasis>дания Твоего</emphasis><emphasis>́</emphasis><emphasis>.</emphasis></p>
<p>Ору́жие дре́вле жи́зни блаже́нное дре́во дарова́ся храни́ти/ за преслуша́ние первозда́ннаго Ада́ма,/ Крест же сему́ путь сотвори́.</p>
<p>Очи́ма, устна́ми и душа́ми, ли́цы и се́рдцы/ поклони́мся вси Пресвято́му Кресту́ Жизнода́вца Христа́,/ и́мже мир весь освяща́ется.</p>
<p>Хра́мы Бо́гу проро́чески <red>Днесь</red> бы́вше,/ покланя́ющеся дре́ву Пресвята́го Креста́,/ и насле́дницы Его́, со стра́хом вси того целу́ем.</p>
<p>Песносло́вим тя, Кресте́, ве́рою моля́щиися си́ле твое́й:/ изми́ нас сете́й вра́жиих и упра́ви нас к приста́нищу всех спасе́ния, пою́щих тя.</p>
<p><red>Богоро́дичен:</red> Де́вою родила́ еси́ Сына,/ пре́жде Тебе́ рожде́ннаго от Отца́ пре́жде век, без ма́тере от Бо́га,/ распя́таго пло́тию, да спасе́т пре́жде согре́шшия.</p>
<p><red>Ин</red></p>
<p><red>Ирмо́с: </red><emphasis>Небе́снаго кру́га Верхотво</emphasis><emphasis>́</emphasis><emphasis>рче, Го́споди,/ и Це</emphasis><emphasis>́</emphasis><emphasis>ркве Зижди</emphasis><emphasis>́</emphasis><emphasis>телю,/ Ты ме</emphasis><emphasis>́</emphasis><emphasis>не утверди</emphasis><emphasis>́</emphasis><emphasis> в любви</emphasis><emphasis>́</emphasis><emphasis> Твое́й,/ жела́ний кр</emphasis><emphasis>а</emphasis>́<emphasis>ю, ве́рных утвержде</emphasis><emphasis>́</emphasis><emphasis>ние,/ Еди</emphasis><emphasis>́</emphasis><emphasis>не Человеколю</emphasis><emphasis>́</emphasis><emphasis>бче.</emphasis></p>
<p>По оте́ческим ходя́ще исправле́нием зако́нным,/ блаже́ннии Христо́вы страда́льцы,/ жизнь нестаре́емую ва́шими стяжа́сте кровьми́, прехва́льнии.</p>
<p>Ни огнь, ни меч преврати́т когда возмо́же/ до́блесть нра́ва, Бла́женнии, ва́шу, я́же в ве́ре,/ в не́йже упраздни́сте мучи́телей шата́ния.</p>
<p>Му́ки претерпе́ша за Христа́ Бо́га прехва́льнии му́ченицы/ и свы́ше прия́ша побе́ды по́чести,/ непреста́нно моля́щеся спасти́ ду́ши на́ша.</p>
<p><red>Богоро́дичен:</red> Де́вою родила́ еси́, Неискусобра́чная,/ и Де́вою пребыла́ еси́ Ма́ти Безневе́стная, Богоро́дице Мари́е,/ Христа́ Бо́га на́шего́ моли́ спасти́ся нам.</p>
<p><red>Катава́сия:</red> <emphasis>Жезл во о́браз та</emphasis><emphasis>́й</emphasis><emphasis>ны пирие</emphasis><emphasis>́</emphasis><emphasis>млется,/ прозябе</emphasis><emphasis>́</emphasis><emphasis>нием бо предразеужда</emphasis><emphasis>́</emphasis><emphasis>ет свяще</emphasis><emphasis>́</emphasis><emphasis>нника,/ неплодя</emphasis><emphasis>́</emphasis><emphasis>щей же пре</emphasis><emphasis>́</emphasis><emphasis>жде Це</emphasis><emphasis>́</emphasis><emphasis>ркви/ ны́не процвете</emphasis><emphasis>́</emphasis><emphasis> дре</emphasis><emphasis>́</emphasis><emphasis>во Креста́/ в держа</emphasis><emphasis>́</emphasis><emphasis>ву и утвержде</emphasis><emphasis>́</emphasis><emphasis>ние.</emphasis></p>
<p><red>Конда́к святы́х, глас 2.</red></p>
<p><red>Подобен:</red> Вы́шних ища́:</p>
<p>Прему́дрости Бо́жия столпи́ седмочи́сленнии/ и Боже́ственнаго Све́та свети́льницы седмосве́щнии,/ Маккаве́и всему́дрии,/ пре́жде му́чеников преве́лии му́ченицы,/ с ни́миже всех Бо́гу моли́теся/ спасти́ся почита́ющим вас.</p>
<p><red>И́кос:</red></p>
<p>Хвали́ те́пле, Сио́не, Бо́га твоего́,/ я́ко укрепи́л есть сей вереи́ врат твои́х и сыны́ тво́я благослови́./ Си́и бо, я́ко во́инство непобеди́мое,/ ополче́ние вои́стинну до́блественно и крепкому́дренно,/ про́тиву кова́рством злочести́вых богому́дренно ста́ша,/ вку́пе побе́ды венцы́ Небе́снаго Сио́на прие́млют/ и Бо́жественному престо́лу предстоя́т, о всех непреста́нно моля́щеся./ Проси́те спасти́ся пою́щим вас.</p>
<p><red>Седа́лен святых, глас 8.</red></p>
<p><red>Подобен:</red> Прему́дрости:</p>
<p>Благоче́стно наказа́вшеся, о́троцы му́дрии, му́ченически,/ мучи́телей преще́ния му́жески посрами́сте,/ я́ко зако́на побо́рницы и отцу́ послу́шницы бы́сте, святи́и,/ с ма́терию Богому́дрою усе́рдно пострада́ете./ Те́мже и сме́ртию живот иску́пльше вои́стинну Небе́сный,/ ве́чно ра́дуетеся, Маккаве́и крепкоду́шнии,/ моли́те Христа́ Бо́га согреше́ний оставле́ние дарова́ти/ чту́щим любо́вию святу́ю па́мять ва́шу.</p>
<p><red>Сла́ва, и ны́не, Креста́, глас 6:</red></p>
<p>Крест Твой, Го́споди, освяти́ся,/ в нем бо быва́ют исцеле́ния не́мощным во гресе́х,/ его́же ра́ди припа́даем Ти, поми́луй нас.</p>
<p><red>Песнь 4</red></p>
<p><red>Ирмо́с: </red><emphasis>Христо</emphasis><emphasis>́</emphasis><emphasis>с моя си</emphasis><emphasis>̂</emphasis><emphasis>ла,/ Бог и Госпо</emphasis><emphasis>́</emphasis><emphasis>дь,/ честна́я Це́рковь/ боголе́пно пое́т, взыва</emphasis><emphasis>́</emphasis><emphasis>ющи,/ от смы</emphasis><emphasis>́</emphasis><emphasis>сла чи</emphasis><emphasis>́</emphasis><emphasis>ста, о Го</emphasis><emphasis>́</emphasis><emphasis>споде пра</emphasis><emphasis>́</emphasis><emphasis>зднующи.</emphasis></p>
<p>Да кропи́т вся земля́ ра́дование, да веселя́тся древа́ дубра́вная,/ <red>Днесь</red> обо́жена Всечестны́м Кресто́м, сия́ющи конце́м.</p>
<p>Показа́вый орга́н умерщвле́ния,/ живоно́сно ми́рови, победотво́рное ору́жие непобеди́мое, пресла́вныи Кре́сте,/ сердца́ на́ша просвети́.</p>
<p>Ты Боже́ственная побе́да, ты соде́лование на́шего́ спасе́ния,/ ты ве́рным соодоле́ние и Боже́ственная же́ртва,/ о Всечестны́й Кре́сте, пою́щия тя освяти́.</p>
<p>Не́бо всей земли́ свесели́тся,/ страстоте́рпцы, му́ченицы, апосто́ли, ду́ши пра́ведных ра́достно ны́не ра́дуются,/ и вся спаса́ет зри́мо предлежа́щее посреде́ жизнода́тельное Дре́во,/ и ве́рныя освяща́ет благода́тию.</p>
<p><red>Богоро́дичен:</red> Вои́стинну Ты яви́лася еси́,/ вои́стинну роди́ла еси́ Сы́на Вы́шняго,/ на Кресте́ ру́це просте́ршаго, Де́во Ма́ти Мари́е,/ и мир призва́вшаго.</p>
<p><red>Ин</red></p>
<p><red>Ирмо́с: </red><emphasis>Из горы́ приосене́нныя, Сло́ве, проро́к,/ еди́ныя Богоро́дицы,/ хотя́ща воплоти</emphasis><emphasis>́</emphasis><emphasis>тися богови</emphasis><emphasis>́</emphasis><emphasis>дно усмотри</emphasis><emphasis>́</emphasis><emphasis>/ и со стра</emphasis><emphasis>́</emphasis><emphasis>хом славосло</emphasis><emphasis>́</emphasis><emphasis>вяше си</emphasis><emphasis>́</emphasis><emphasis>лу Твою</emphasis><emphasis>́</emphasis><emphasis>.</emphasis></p>
<p>Зако́н, Блаже́ннии, написа́вше, я́коже дре́вле Моисе́й,/ во свои́х скрижа́лех по́мысла не преступи́сте се́го да́же до сме́рти,/ но тве́рдо подвиза́стеся.</p>
<p>Зако́нныя Бо́гу принося́ще же́ртвы и моисе́йскому ревну́юще житию́,/ преоби́деша вся́ко законоположе́ние мучи́тельское,/ страстоте́рпцы Христо́вы.</p>
<p>Я́коже ка́мень во́лненное стоя́ние,/ си́це мно́ги му́ки, страда́льцы,/ му́жеским умо́м, Маккаве́и, да́же до сме́рти претерпе́сте.</p>
<p><red>Тро́ичен:</red> Безнача́льная Тро́ице, Еди́нице покланя́емая,/ сопресто́льная Еди́нице, Тро́ице воспева́емая,/ му́ченик мольба́ми изба́ви нас от бед и напа́стей, воспева́ющих Тя.</p>
<p><red>Богоро́дичен:</red> Ра́дуйся от нас, Святая Богоро́дице./ Ра́дуйся, ра́дость ро́ждшая ми́рови./ Ра́дуйся, еди́на заступле́ние челове́ком,/ Благослове́нная Богоро́дице Чи́стая.</p>
<p><red>Катава́сия:</red> <emphasis>Услы</emphasis><emphasis>́</emphasis><emphasis>шах, Го́споди,/ смотре</emphasis><emphasis>́</emphasis><emphasis>ния Твоего</emphasis><emphasis>́</emphasis><emphasis> та</emphasis><emphasis>́</emphasis><emphasis>инство,/ разуме</emphasis><emphasis>́</emphasis><emphasis>х дела</emphasis><emphasis>́</emphasis><emphasis> Твоя</emphasis><emphasis>́</emphasis><emphasis>/ и просла</emphasis><emphasis>́</emphasis><emphasis>вих Твое</emphasis><emphasis>́</emphasis><emphasis> Бо́жество.</emphasis></p>
<p><red>Песнь 5</red></p>
<p><red>Ирмо́с: </red><emphasis>Бо</emphasis><emphasis>́</emphasis><emphasis>жиим све</emphasis><emphasis>́</emphasis><emphasis>том Твои</emphasis><emphasis>́</emphasis><emphasis>м, Бла́же,/ у</emphasis><emphasis>́</emphasis><emphasis>тренюющих Ти ду́ши любо</emphasis><emphasis>́</emphasis><emphasis>вию озари</emphasis><emphasis>́</emphasis><emphasis>, молю́ся,/ Тя ве</emphasis><emphasis>́</emphasis><emphasis>дети, Сло́ве Бо</emphasis><emphasis>́</emphasis><emphasis>жий,/ и</emphasis><emphasis>́</emphasis><emphasis>стиннаго Бо́га,/ от мра</emphasis><emphasis>́</emphasis><emphasis>ка грехо</emphasis><emphasis>́</emphasis><emphasis>внаго взыва</emphasis><emphasis>́</emphasis><emphasis>юща.</emphasis></p>
<p>Поды́мем с ра́достию преблаже́нныи Крест,/ в церква́х и гра́дех сей предло́женный, и поклони́мся,/ да долго́в прии́мем оставле́ние.</p>
<p>Умерщвля́ется змий лука́выи ны́не, и́же тьмы нача́льник,/ сия́ния не терпя́, е́же облиста́ет Живоно́сный Крест,/ Боже́ственнаго Царя́ ски́птро честно́е.</p>
<p>Я́ко пресве́тла звезда́ и я́ко би́сер благоле́пен и пресия́нное со́лнце,/ вся озаря́ет земли́ концы́ Крест Госпо́день,/ его́же облобыза́ем.</p>
<p>Воскли́кните, язы́цы, воспо́йте, игра́йте, коле́на, и по́йте Бо́гу,/ да́вшему Креста́ неруши́мое утвержде́ние, е́же ны́не предлежи́т;/ вси ве́рнии, ра́дуемся, я́ко того́ ра́ди блага́я прие́млюще.</p>
<p><red>Богоро́дичен:</red> Спасе́нию Тя нача́ло, вси ве́рнии, ве́дуще, ублажа́ем, Чи́стая:/ Ты бо пре́жде Су́щаго пло́тию родила́ еси́,/ хоте́нием Свои́м пригвожде́нна на Кресте́.</p>
<p><red>Ин</red></p>
<p><red>Ирмо́с: </red><emphasis>От но</emphasis><emphasis>́</emphasis><emphasis>щи неве</emphasis><emphasis>́</emphasis><emphasis>дения/ Богове</emphasis><emphasis>́</emphasis><emphasis>дением просвети</emphasis><emphasis>́</emphasis><emphasis>вый концы</emphasis><emphasis>́</emphasis><emphasis>,/ просвети́ мя у</emphasis><emphasis>́</emphasis><emphasis>тром человеколю</emphasis><emphasis>́</emphasis><emphasis>бия Твоего́, Го́споди.</emphasis></p>
<p>Я́коже отече́ский зако́н не разо́рших, святи́и му́ченицы,/ венцы́ пра́ведными Христо́с вас Сам венча́.</p>
<p>Елеаза́ру равноста́тни в ра́зуме я́вльшеся, блаже́ннии де́ти,/ и принесо́стеся со о́нем Христу́, духо́вное всесожже́ние.</p>
<p>И́же святы́ми свобожда́яй от ле́сти вся́ческая,/ спаси́ нас, Го́споди, тех моли́твами, я́ко Благоутро́бен.</p>
<p><red>Богоро́дичен:</red> Херуви́мов явльши́ся честне́йши, Де́во Всепе́тая,/ моли́ся Сы́ну Твоему́ спасти́ ду́ши пою́щих Тя.</p>
<p><red>Катава́сия:</red> <emphasis>О треблаже</emphasis>́<emphasis>нное Дре</emphasis>́<emphasis>во,/ на не́мже распя</emphasis>́<emphasis>ся Христо́с, Царь и Госпо́дь!/ и́мже паде</emphasis>́<emphasis> дре</emphasis>́<emphasis>вом прельсти</emphasis>́<emphasis>вый,/ Тобо</emphasis>́<emphasis>ю прельсти</emphasis>́<emphasis>вся,/ Бо́гу пригвозди</emphasis>́<emphasis>вшуся пло</emphasis>́<emphasis>тию/ подаю</emphasis>́<emphasis>щему мир душа</emphasis>́<emphasis>м на</emphasis>́<emphasis>шим.</emphasis></p>
<p><red>Песнь 6</red></p>
<p><red>Ирмо́с: </red><emphasis>Жите</emphasis><emphasis>́й</emphasis><emphasis>ское мо</emphasis><emphasis>́</emphasis><emphasis>ре,/воздвиза</emphasis><emphasis>́</emphasis><emphasis>емое зря напа</emphasis><emphasis>́</emphasis><emphasis>стей бу</emphasis><emphasis>́</emphasis><emphasis>рею,/к ти</emphasis><emphasis>́</emphasis><emphasis>хому приста</emphasis><emphasis>́</emphasis><emphasis>нищу Твоему́ прите</emphasis><emphasis>́</emphasis><emphasis>к, вопию́ Ти:/возведи</emphasis><emphasis>́</emphasis><emphasis> от тли живо</emphasis><emphasis>́</emphasis><emphasis>т мой,/ Многоми</emphasis><emphasis>́</emphasis><emphasis>лостиве.</emphasis></p>
<p>Я́ко Боже́ствен сосу́д, я́ко свети́льник све́тел, в церква́х дне́сь,/ и в хра́мех, и гра́дех Кре́ст предлежа́щ ви́дяще,/ и Уясни́вшаго сего́ воспое́м.</p>
<p>Умерщвля́ется смерть, и уморя́ется тле́ние, и бесо́встии полцы́ отбега́ют,/ побе́дный и стра́шный <red>Днесь</red> предлежа́щ ви́дяще Крест Христо́в,/ не сме́юще прикосну́тися ему́.</p>
<p>Воспева́юще Тя, Бо́га, и Царя́, и Го́спода, я́ко дарова́л еси́ нам Крест сте́ну неруши́му,/ его́же ны́не облобыза́ем ра́достию и лю́тых отбега́ем.</p>
<p><red>Богоро́дичен:</red> Я́дом змии́ным пра́баба пи́щею, я́же во Еде́ме, пома́зася,/ Де́ва же, ро́ждши Нача́льника жи́зни,/ источи́ ми́ру нетле́ние и воскресе́ние.</p>
<p><red>Ин</red></p>
<p><red>Ирмо́с: </red><emphasis>Ри</emphasis><emphasis>́</emphasis><emphasis>зу мне пода</emphasis><emphasis>́</emphasis><emphasis>ждь све</emphasis><emphasis>́</emphasis><emphasis>тлу,/ одея</emphasis><emphasis>́й</emphasis><emphasis>ся све</emphasis><emphasis>́</emphasis><emphasis>том, я́ко ри</emphasis><emphasis>́</emphasis><emphasis>зою,/ Многоми</emphasis><emphasis>́</emphasis><emphasis>лостиве Христе</emphasis><emphasis>́</emphasis><emphasis> Бо́же наш.</emphasis></p>
<p>Ри́зою себе му́ченическою одея́вше, святи́и,/ сию́ труды́ страда́ния ва́шего́ испестри́сте.</p>
<p>Жела́юще бы́ти со Христо́м, всесла́внии му́ченицы,/ тече́ние страда́ния неукло́нным по́мыслом преидо́сте.</p>
<p>Зако́н, и́же предаде́ Моисе́й, храня́ще, святи́и, зако́нно пострада́ша,/ посра́мльше Антио́ха мучи́теля.</p>
<p><red>Богоро́дичен:</red> Еди́на сло́вом пло́тию Сло́ва ро́ждшая,/ изба́ви, мо́лимся, от сете́й врага́ ду́ши на́ша.</p>
<p><red>Катава́сия:</red> <emphasis>Во</emphasis><emphasis>́</emphasis><emphasis>днаго зве</emphasis><emphasis>́</emphasis><emphasis>ря во утро</emphasis><emphasis>́</emphasis><emphasis>бе/ дла</emphasis><emphasis>́</emphasis><emphasis>ни Ио</emphasis><emphasis>́</emphasis><emphasis>на крестови</emphasis><emphasis>́</emphasis><emphasis>дно распросте</emphasis><emphasis>́</emphasis><emphasis>р,/ спаси</emphasis><emphasis>́</emphasis><emphasis>тельную стра</emphasis><emphasis>́</emphasis><emphasis>сть прообража</emphasis><emphasis>́</emphasis><emphasis>ше я</emphasis><emphasis>́</emphasis><emphasis>ве,/ тем, тридне</emphasis><emphasis>́</emphasis><emphasis>вен изше</emphasis><emphasis>́</emphasis><emphasis>д,/ преми</emphasis><emphasis>́</emphasis><emphasis>рное Воскресе</emphasis><emphasis>́</emphasis><emphasis>ние прописа</emphasis><emphasis>́</emphasis><emphasis>ше/ пло</emphasis><emphasis>́</emphasis><emphasis>тию пригвожде</emphasis><emphasis>́</emphasis><emphasis>нного Христа́ Бо́га/ и тридне</emphasis><emphasis>́</emphasis><emphasis>вным Воскресе́нием мир просве</emphasis><emphasis>́</emphasis><emphasis>щшаго.</emphasis></p>
<p><red>Конда́к, глас 4. Подо́бен:</red></p>
<p>Вознесы́йся на Крест во́лею,/ тезоимени́тому Твоему́ но́вому жи́тельству/ щедро́ты Твоя́ да́руй, Христе́ Бо́же,/ возвесели ́нас си́лою Твое́ю,/ побе́ды дая́ нам на супоста́ты,/ посо́бие иму́щим Твое́ ору́жие ми́ра/ непобеди́мую побе́ду.</p>
<p><red>И́кос:</red></p>
<p>И́же до тре́тияго Небесе́ восхище́н бысть в рай,/ и глаго́лы слы́шав неизрече́нныя и Боже́ственныя,/ и́хже <red>не леть</red> язы́ки человече́скими глаго́лати,/ что гала́том пи́шет, я́ко рачи́телие писа́ний прочто́сте и позна́ете:/ мне, глаго́лет, хвали́тися да не бу́дет,/ то́кмо во еди́ном Кресте́ Госпо́дни, на не́мже страда́в, уби́ стра́сти./ Того́ у́бо и мы изве́стно да де́ржим, Крест Госпо́день, хвалу́ вси:/ есть бо нам спаси́тельное си́е Дре́во/ ору́жие, ми́ра непобеди́мая побе́да.</p>
<p><red>Песнь 7</red></p>
<p><red>Ирмо́с: </red><emphasis>Росода</emphasis><emphasis>́</emphasis><emphasis>тельну убо пещь/ соде</emphasis><emphasis>́</emphasis><emphasis>ла А</emphasis><emphasis>́</emphasis><emphasis>нгел/ преподо</emphasis><emphasis>́</emphasis><emphasis>бным о</emphasis><emphasis>́</emphasis><emphasis>троком,/ халде</emphasis><emphasis>́</emphasis><emphasis>и же опаля</emphasis><emphasis>́</emphasis><emphasis>ющее/ веле</emphasis><emphasis>́</emphasis><emphasis>ние Бо</emphasis><emphasis>́</emphasis><emphasis>жие мучи</emphasis><emphasis>́</emphasis><emphasis>теля увеща</emphasis><emphasis>́</emphasis><emphasis> вопи</emphasis><emphasis>́</emphasis><emphasis>ти:/ благослове</emphasis><emphasis>́</emphasis><emphasis>н еси́, Бо́же оте</emphasis><emphasis>́</emphasis><emphasis>ц на</emphasis><emphasis>́</emphasis><emphasis>ших.</emphasis></p>
<p>Спаси́тельному дре́ву поклони́мся, Кресту́ пресвято́му,/ ему́же слу́жат А́́нгельская вся во́инства,/ предлежа́щ ви́дяще, ве́рнии, источа́ющ нам освяще́ние и жизнь.</p>
<p>Победоно́сный яви́ся пресвяты́й Крест Животода́вца Христа́,/ свы́ше же бесо́м всем мно́жество отгоня́, ва́рварское шата́ние,/ и победи́теля явля́я вои́нство на́ше.</p>
<p>Я́ко одушевле́нну, те́бе, припа́дая, взы́ваю:/ Кресте́ мой пресвяты́й, ты ми просвети́ ду́шу, и ум, и слух, и устне́,/ и язы́к, и дыха́ние, и о́чи к путе́м Ца́рства Христо́ва.</p>
<p>Пое́м, сла́вим, и покланя́емся, и велича́ем Твою́, Христе́, держа́ву,/ я́ко подаде́ нам, рабо́м Твои́м, Крест Боже́ственный,/ сла́дость неисчерпа́емую и храни́лище душа́м и те́лом на́шим.</p>
<p><red>Богоро́дичен:</red> Ю́ноши три пещь не опали́, Рождество́ прообразю́щи Твое́,/ и́бо Боже́ственный огнь Тя не опали́, всели́вся в Тя и вся научи́в пе́ти:/ Благослове́н Бог оте́ц на́ших.</p>
<p><red>Ин</red></p>
<p><red>Ирмо́с: </red><emphasis>В нача</emphasis><emphasis>́</emphasis><emphasis>ле зе</emphasis><emphasis>́</emphasis><emphasis>млю основа</emphasis><emphasis>́</emphasis><emphasis>вый/ и Небеса</emphasis><emphasis>́</emphasis><emphasis> слово</emphasis><emphasis>́</emphasis><emphasis>м утверди</emphasis><emphasis>́</emphasis><emphasis>вый,/ Благослове́н еси́ во ве</emphasis><emphasis>́</emphasis><emphasis>ки, Го́споди, Бо́же оте</emphasis><emphasis>́</emphasis><emphasis>ц на</emphasis><emphasis>́</emphasis><emphasis>ших.</emphasis></p>
<p>Мўченическими пострада́вше боле́зньми,/ мучи́тельских не устраши́стеся преще́ний, Христу́ вопию́ще:/ Благослове́н Бог оте́ц на́ших.</p>
<p>Терпе́ния пожда́вше боле́зней,/ вра́жия лю́тая победи́сте кова́рства, Христу́ вопию́ще:/ благослове́н Бог оте́ц на́ших.</p>
<p><red>Богоро́дичен:</red> И́же во утро́бу Де́выя всели́выйся/ и Тоя́ ра́ди Ада́ма обно́вль,/ благослове́н Бог оте́ц на́ших.</p>
<p><red>Катава́сия:</red> <emphasis>Безу</emphasis><emphasis>́</emphasis><emphasis>мное веле</emphasis><emphasis>́</emphasis><emphasis>ние/ мучи</emphasis><emphasis>́</emphasis><emphasis>теля злочести</emphasis><emphasis>́</emphasis><emphasis>ваго лю</emphasis><emphasis>́</emphasis><emphasis>ди поколеба</emphasis><emphasis>́</emphasis><emphasis>,/ ды</emphasis><emphasis>́</emphasis><emphasis>шущее преще</emphasis><emphasis>́</emphasis><emphasis>ние и злохуле</emphasis><emphasis>́</emphasis><emphasis>ние богоме</emphasis><emphasis>́</emphasis><emphasis>рзкое,/ оба</emphasis><emphasis>́</emphasis><emphasis>че три о</emphasis><emphasis>́</emphasis><emphasis>троки не устраши</emphasis><emphasis>́</emphasis><emphasis> я</emphasis><emphasis>́</emphasis><emphasis>рость зве</emphasis><emphasis>́</emphasis><emphasis>рская,/ ни огнь снеда</emphasis><emphasis>́</emphasis><emphasis>яй,/ но, противоды</emphasis><emphasis>́</emphasis><emphasis>шущу росоно</emphasis><emphasis>́</emphasis><emphasis>сному Ду</emphasis><emphasis>́</emphasis><emphasis>ху,/ со огне</emphasis><emphasis>́</emphasis><emphasis>м су</emphasis><emphasis>́</emphasis><emphasis>ще, поя</emphasis><emphasis>́</emphasis><emphasis>ху:/ препе</emphasis><emphasis>́</emphasis><emphasis>тый отце</emphasis><emphasis>́</emphasis><emphasis>в и нас Бо́же, благослове</emphasis><emphasis>́</emphasis><emphasis>н еси́.</emphasis></p>
<p><red>Песнь 8</red></p>
<p><red>Ирмо́с: </red><emphasis>Ужасни</emphasis><emphasis>́</emphasis><emphasis>ся, боя</emphasis><emphasis>́й</emphasis><emphasis>ся, Не</emphasis><emphasis>́</emphasis><emphasis>бо,/ и да подви</emphasis><emphasis>́</emphasis><emphasis>жатся основа</emphasis><emphasis>́</emphasis><emphasis>ния земли</emphasis><emphasis>́</emphasis><emphasis>:/ се бо в мертвеце</emphasis><emphasis>́</emphasis><emphasis>х вменя</emphasis><emphasis>́</emphasis><emphasis>ется в Вы</emphasis><emphasis>́</emphasis><emphasis>шних Живы</emphasis><emphasis>́й</emphasis><emphasis>/ и во гроб мал странноприе</emphasis><emphasis>́</emphasis><emphasis>млется./ Его́же, о</emphasis><emphasis>́</emphasis><emphasis>троцы, Благослови́те,/ свяще</emphasis><emphasis>́</emphasis><emphasis>нницы, воспо</emphasis><emphasis>́й</emphasis><emphasis>те,/ лю</emphasis><emphasis>́</emphasis><emphasis>дие, превозноси</emphasis><emphasis>́</emphasis><emphasis>те во вся ве</emphasis><emphasis>́</emphasis><emphasis>ки.</emphasis></p>
<p>Твой Крест прообразу́я Иа́ков иногда́, на вну́ки поло́жь дла́ни преме́нно/ и Благослови́в их, благода́ти во язы́цех науча́я:/ о́троцы, Благослови́те, свяще́ннии, по́йте,/ лю́дие, превозноси́те Его́ во ве́ки.</p>
<p>О, неизрече́наго Твоего́, Христе́, сни́тия и неизглаго́ланных благи́х!/ Воплоти́ся и, распя́т быв, смерть прие́м,/ и реши́ши челове́ки от кля́твы, источи́в нетле́ние на треблаже́ннем Дре́ве,/ препросла́вленный Крест сей во ве́ки.</p>
<p>Пресвяты́й Крест, Боже́ственную побе́ду, жи́зни нача́льника,/ ле́сти потреби́теля, <red>Днесь</red> похва́лим Крест всесвяты́й Госпо́день,/ бесо́в губи́теля и ва́рваров прогони́теля, ве́рных победотво́рца и покрови́теля.</p>
<p><red>Богоро́дичен:</red> Гвоздьми́ пригвожде́на Христа́, копие́м прободе́на в нетле́нная ре́бра,/ тро́стием в главу́ бие́ма, желчь вкуша́юща, зря́щи, Де́ва вопия́ше:/ где Твоя́ добро́та за́йде, прекра́сное Сло́во,/ Препросла́вленне па́че сыно́в челове́ческих?</p>
<p><red>Ин</red></p>
<p><red>Ирмо́с: </red><emphasis>Безнача</emphasis><emphasis>́</emphasis><emphasis>льнаго Царя</emphasis>́<emphasis> сла</emphasis><emphasis>́</emphasis><emphasis>вы,/Его́же трепе</emphasis><emphasis>́</emphasis><emphasis>щут Небе</emphasis><emphasis>́</emphasis><emphasis>сныя си</emphasis><emphasis>́</emphasis><emphasis>лы,/ по</emphasis><emphasis>́й</emphasis><emphasis>те, свяще</emphasis><emphasis>́</emphasis><emphasis>нницы,/ лю</emphasis><emphasis>́</emphasis><emphasis>дие, превозноси́те во вся ве́ки.</emphasis></p>
<p>И́стины рачи́телие и зако́на изве́стнии храни́телие бы́вше, прехва́льнии му́ченицы,/ пое́те Христа́ во ве́ки.</p>
<p>Седмора́сленный плод свята́го ко́рене я́ко вои́стинну,/ седмь Маккаве́и, му́ченики Госпо́дни, почти́м досто́йно.</p>
<p>Зако́ну ревни́тели, единоду́шныя страда́льцы, ве́рнии,/ седм Маккаве́й с ро́ждшею их почти́м досто́йно.</p>
<p><red>Тро́ичен:</red> Тро́ице Нераздели́мая, Еди́нице,/ в Божестве́ сла́влю Еди́ну/ и в трие́х пою́ Тя ли́цех, Еди́ну си́лу.</p>
<p><red>Богоро́дичен:</red> В после́дняя нас ра́ди от Де́вы воплоще́ннаго Бо́га,/ свяще́нницы, по́йте и превозноси́те Его́ во ве́ки.</p>
<p><red>Катава́сия:</red> <emphasis>Благослови́те, о</emphasis><emphasis>́</emphasis><emphasis>троцы,/ Тро</emphasis><emphasis>́</emphasis><emphasis>ицы равночи</emphasis><emphasis>́</emphasis><emphasis>сленнии,/ Соде</emphasis><emphasis>́</emphasis><emphasis>теля Отца́ Бо́га,/ по́йте снизше</emphasis><emphasis>́</emphasis><emphasis>дшее Сло́во/ и огнь в ро</emphasis><emphasis>́</emphasis><emphasis>су претво</emphasis><emphasis>́</emphasis><emphasis>ршее/ и превозно</emphasis><emphasis>́</emphasis><emphasis>сите всем жизнь подава</emphasis><emphasis>́</emphasis><emphasis>ющаго/ Ду</emphasis><emphasis>́</emphasis><emphasis>ха Всесвята</emphasis><emphasis>́</emphasis><emphasis>го во ве́ки.</emphasis></p>
<p><red>Песнь 9</red></p>
<p><red>Ирмо́с: </red><emphasis>Бо́га/ челове</emphasis><emphasis>́</emphasis><emphasis>ком невозмо</emphasis><emphasis>́</emphasis><emphasis>жно ви</emphasis><emphasis>́</emphasis><emphasis>дети,/ на Него́же не сме</emphasis><emphasis>́</emphasis><emphasis>ют чи</emphasis><emphasis>́</emphasis><emphasis>ни А́нгельстии взира</emphasis><emphasis>́</emphasis><emphasis>ти;/ Тобо</emphasis><emphasis>́</emphasis><emphasis>ю бо, Всечи</emphasis><emphasis>́</emphasis><emphasis>стая, яви</emphasis><emphasis>́</emphasis><emphasis>ся челове</emphasis><emphasis>́</emphasis><emphasis>ком/ Сло́во воплоще</emphasis><emphasis>́</emphasis><emphasis>нно,/ Его́же велича</emphasis><emphasis>́</emphasis><emphasis>юще,/ с Небе</emphasis><emphasis>́</emphasis><emphasis>сными во</emphasis><emphasis>́</emphasis><emphasis>и Тя ублажа</emphasis><emphasis>́</emphasis><emphasis>ем.</emphasis></p>
<p>Тле́нни от преслуша́ния бы́хом, Бо́жия за́поведи престу́пницы я́вльшеся:/ се́го ра́ди смерть прии́де челове́ком./ Те́мже безсме́ртия процвете́ <red>Днесь</red> побе́дный Крест Христо́в, его́же целу́ем.</p>
<p>Се Дре́во пресвято́е кре́пкая наде́жда ве́рным яви́ся, кля́твы избавле́ние,/ челове́ком ра́дость предлежи́т, облича́я тьмы нача́льника,/ сему́ поклони́мся, ве́рнии, с весе́лием.</p>
<p>Нача́ло благослове́ния, и утвержде́ние христиа́н, и стена́, и тве́рдое заступле́ние,/ и кля́твы избавле́ние яви́ся нам Дре́во вожделе́нное, ору́жие непобеди́мое,/ просвети́ и освяти́ нас, покланя́ющихся тебе́.</p>
<p><red>Богоро́дичен:</red> Xра́ме и две́ре освяще́ния, Престо́ле Бо́жий,/ о́блаче и све́щниче всесве́тлый и ковче́же благода́ти, Всенепоро́чная,/ че́стне покланя́ющияся о́бразу честно́му Единоро́днаго Твоего́ Сы́на покры́й и сохрани́.</p>
<p><red>Ин </red></p>
<p><red>Ирмо́с: </red><emphasis>Велича</emphasis><emphasis>́</emphasis><emphasis>ем Тя, Ма</emphasis><emphasis>́</emphasis><emphasis>терь Бо</emphasis><emphasis>́</emphasis><emphasis>жию,/ и сла</emphasis><emphasis>́</emphasis><emphasis>вим Тя, Богоро́дице Де́во,/ я́ко Спа</emphasis><emphasis>́</emphasis><emphasis>са ро</emphasis><emphasis>́</emphasis><emphasis>ждшую душ на́ших.</emphasis></p>
<p>Сокро́вище Боже́ственных дарова́нии вои́стинну показа́стеся,/ Бо́гатство неотъе́млемое, всехва́льнии му́ченицы.</p>
<p>Моли́твенницы до́блии к Зижди́телю всех су́ще,/ испроси́те невла́емую жизнь душа́м на́шим.</p>
<p>И́же Боже́ственною ре́вностию и тепло́ю души́ творя́щия ва́шу па́мять/ сохрани́те неснеда́емы от лука́ваго.</p>
<p><red>Тро́ичен:</red> С Сы́ном Отцу́ и Ду́ху пра́вому поклони́мся, со А́нгелы зову́ще:/ Сла́ва в Вы́шних Бо́гу.</p>
<p><red>Богоро́дичен:</red> Ра́дуйся, две́ре свята́я, Бо́гу отве́рстая, еди́ному Прему́дрому,/ Ю́же осени́ Дух Пресвяты́й.</p>
<p><red>Катава́сия:</red> <emphasis>Та</emphasis><emphasis>́</emphasis><emphasis>ин еси́, Богор</emphasis><emphasis>о</emphasis>́<emphasis>дице, рай,/ невозде</emphasis><emphasis>́</emphasis><emphasis>ланно возрасти</emphasis><emphasis>́</emphasis><emphasis>вший Христа́,/ И́мже Кре</emphasis><emphasis>́</emphasis><emphasis>стное Живоно</emphasis><emphasis>́</emphasis><emphasis>сное на земли</emphasis><emphasis>́</emphasis><emphasis> насади</emphasis><emphasis>́</emphasis><emphasis>ся Дре́во;/ тем, ны́не возноси</emphasis><emphasis>́</emphasis><emphasis>му,/ покланя</emphasis><emphasis>́</emphasis><emphasis>ющеся ему́, Тя велича</emphasis><emphasis>́</emphasis><emphasis>ем.</emphasis></p>
<p><red>Свети́лен Окто́иха. Сла́ва, му́чеников:</red></p>
<p>Чу́дныя воспое́м Маккаве́и, Елиаза́ра, о́троки и Соломони́ю:/ си́и бо низложи́ша шата́ния началозло́бнаго зми́я/ и, зако́на служи́телие бы́вше, венча́шася.</p>
<p><red>И ны́не, Креста́:</red></p>
<p>Крест — храни́тель всея́ вселе́нныя,/ Крест — красота́ Це́ркве,/ Крест — на́ша держа́ва,/ Крест — ве́рных утвержде́ние,/ Крест — А́нгелов сла́ва и де́монов я́зва.<style name="color-red"/></p>
<p><red>На хвали́тех стихи́ры на 6, Креста́ 3, глас 1.</red></p>
<p><red>Подо́бен: </red>Неб́сных чино́в:</p>
<p>Небе́сная ше́ствия/ Крест Честны́й гото́вит всем,/ тому́ покланя́ющимся ве́рою несумне́нною,/ и лико́м невеще́ственных сил/ И́же на нем Пригвозди́выйся/ сочета́ет любо́вию пою́щия того́.</p>
<p>Кла́няющеся ве́рою Кресту́ Честно́му,/ на нем распе́ншагося воспое́м Влады́ку,/ Того манове́нием,/ устне́ вку́пе и ду́шу очища́юще,/ и сия́нии сего́ мы́сленными уясни́мся,/ хваля́ще его́.</p>
<p>Го́ресть дре́вле услажда́я, Моисе́й/ изба́ви Изра́иля,/ о́браз Креста́ напису́я,/ мы же сего́, вси ве́рнии,/ та́йно и Боже́ственно вообража́юще в сердца́х на́ших,/ всегда́ спаса́емся держа́вою его́.</p>
<p><red>И святых 3, самогла́сны, глас то́йже:</red></p>
<p>Многострада́льная Ма́ти,/ к по́двигом созва́вши своя́ де́ти, глаго́лаше:/ авраа́мстей седи́не после́дуйте,/ да заколе́нию Иса́кову причасти́теся./ Ти́и же приима́ху наставля́ющую,/ предпостиза́ху уча́щую,/ друг по дру́зе томле́ния му́ки ви́дяще,/ и́хже моли́твами, Бо́же, поми́луй нас.</p>
<p><red>Глас 4:</red> Седмь столпи́ избра́ннии/ от еди́наго ка́мене слове́снаго усе́чени бы́ша,/ непоколеби́м показа́ша зако́на столп./ Те́мже благоволи́, Спа́се,/ в ми́ре сохрани́тися душа́м на́шим.</p>
<p><red>Глас 5:</red> И́же зако́на храни́телие/ и Соломони́и сыно́ве,/ на суди́щи стра́ждуще, ко Антио́ху вопия́ху:/ мы, Антио́ше, за оте́ческий зако́н терпи́м./ Не отлучи́т же нас ни огнь, ни меч, ни зве́рие, ни ра́ны,/ но вку́пе умре́м с ма́терию ста́рицею/ и учи́телем отце́м,/ живу́ще и сра́дующеся в неконча́емыя ве́ки.</p>
<p><red>Сла́ва, глас 4:</red></p>
<p>На Маккаве́и собра́вшуюся рать,/ прииди́те, у́зрим, ве́рнии, му́жество:/ мучи́тель бо царь, вся язы́ки удержа́в,/ держи́м бе́яше от ста́рца и дете́й седьми́/ и еди́ныя жены́./ Те́мже моли́твами их, Бо́же,/ поми́луй нас.</p>
<p><red>И ны́не, Креста́, глас то́йже:</red></p>
<p>Пособи́вый, Го́споди, кро́ткому Дави́ду покори́ти иноплеме́нника,/ ве́рному на́шему во́инству спобо́рствуй/ и ору́жием Креста́ низложи́ враги́ на́ша./ Покажи́, Благоутро́бне, на нас дре́вния ми́лости Твоя́,/ и да разуме́ют вои́стинну, я́ко Ты еси́ Бог,/ и, на Тя наде́ющиися, побежда́ем,/ моля́щиися обы́чно Пречи́стей Твое́й Ма́тери/ дарова́тися нам ве́лией ми́лости.</p>
<p><red>Славосло́вие вели́кое, ти́хо, со гла́сом.</red></p>
<p><red>Иере́ю же оболче́ну су́щу во всю оде́жду свяще́нничекую, прихо́дит с кади́лом к святе́й трапе́зе, предходя́щу ему́ диа́кону с лампа́дою, и кади́т святу́ю трапе́зу и Честны́й Крест, и та́ко взима́ет Честны́й Крест с блю́дом на главу́, и исхо́дит се́верными дверьми́ из олтаря́, предиду́щим ему́ со двема́ лампа́дами и с кади́лом; прихо́дит же пря́мо ца́рских двере́й и стои́т, ожида́я</red> <red>конца́ трисвята́го. Кончава́ему же трисвято́му, возглаша́ет иере́й:</red> Прему́дрость, про́сти. <red>И кли́рицы пою́т тропа́рь</red>: Спаси́, Го́споди, лю́ди Твоя́: <red>три́жды. И та́ко прихо́дит иере́й, нося́ на главе́ Честны́й Крест, пред святы́я ца́рския две́ри ко анало́гию, ему́же укра́шену су́щу, полага́ет на нем Честны́й Крест. И твори́т поклоне́ние Честно́му Кресту́, три́жды, поя́ тихогла́сно:</red> Кресту́ Твоему́/ покланя́емся, Влады́ко,/ и свято́е Воскресе́ние Тво́е сла́вим. <red>И ли́кове то́же поют велегла́сно, три́жды. Та́же целу́ют Честны́й Крест и покланя́ются па́ки еди́ною.</red></p>
<p><red>Пою́ще стихи́ры самогла́сны, глас 2:</red></p>
<p>Прииди́те, ве́рнии,/ Животворя́щему Дре́ву поклони́мся,/ на не́мже Христо́с, Царь сла́вы, во́лею ру́це распросте́р,/ вознесе́ нас на пе́рвое блаже́нство,/ я́же пре́жде враг сла́стию укра́д,/ изгна́ны от Бо́га сотвори́./ Прииди́те, ве́рнии, Дре́ву поклони́мся,/ и́мже сподо́бихомся неви́димых враг сокруши́ти главы́./ Прииди́те, вся отече́ствия язы́ков,/ Крест Госпо́день пе́сньми почти́м:/ ра́дуйся, Кресте́, па́дшаго Ада́ма соверше́нное избавле́ние,/ о тебе́ бо ве́рнейшии ца́рие на́ши хва́лятся,/ я́ко твое́ю си́лою исма́ильтеския лю́ди держа́вно покаря́юще./ Тя ны́не со стра́хом христиа́не целу́юще,/ на тебе́ пригвозди́вшагося Бо́га сла́вим, глаго́люще:/ Го́споди, на том пригвозди́выйся, поми́луй нас,/ я́ко Благ и Человеколю́бец.</p>
<p><red>Глас 5:</red> Зря́щи Тя тварь вся, на Кресте́ на́га вися́ща,/ Соде́теля и Зижди́теля всех,/ изменя́шеся стра́хом и рыда́ше,/ со́лнце же свет омрачи́,/ и земля́ колеба́шеся,/ ка́мение же разседа́шеся,/ и хра́ма све́тлость раздира́шеся,/ ме́ртвии воста́ша от гробо́в,/ и А́нгельския cи́лы ужасо́шася, глаго́люще:/ о, чудесе́! Суди́я су́дится/ и стра́ждет хотя́ за спасе́ние ми́ра и обновле́ние.</p>
<p><red>Глас 8:</red> <red>Днесь</red> Влады́ка тва́ри/ и Госпо́дь сла́вы/ на Кресте́ пригвожда́ется/ и в ре́бра пробода́ется,/ же́лчи и о́цта вкуша́ет/ сла́дость Церко́вная,/ венце́м от те́рния облага́ется./ Покрыва́яй не́бо о́блаки/ оде́ждею облачи́тся пору́гания,/ и зауша́ется бре́нною руко́ю/ руко́ю созда́вый челове́ка;/ по плеще́ма бие́н быва́ет/ одева́яй не́бо о́блаки./ Заплева́ния и ра́ны прие́млет,/ поноше́ния и зауше́ния/ и вся те́рпит мене́ ра́ди, осужде́ннаго,/ Избави́тель мой и Бог,/ да спасе́т мир от пре́лести, я́ко Благоутро́бен.</p>
<p><red>Сла́ва, и ны́не, глас то́йже:</red></p>
<p><red>Днесь</red> неприкоснове́нныи существо́м/ прикоснове́н мне быва́ет,/ и стра́ждет стра́сти/ свобожда́яй мя от страсте́й;/ свет подава́яй слепы́м/ от беззако́нных усте́н оплева́ется/ и дае́т плещи́ за плене́нныя на ра́ны./ Сего́ Чи́стая Де́ва и Ма́ти на Кресте́ зря́щи,/ боле́зненно веща́ше:/ увы́ Мне, Ча́до Мое́,/ что сие́ сотвори́л еси́?/ Кра́сный добро́тою па́че всех челове́к,/ бездыха́нный и беззра́чный явля́ешися,/ не име́я ви́да, ни́же добро́ты./ Увы́ Мне, Мой Све́те,/ не могу спя́ща зре́ти Тя,/ утро́бою уязвля́юся,/ и лю́тое ору́жие се́рдце Мое́ прохо́дит./ Воспева́ю Твоя́ стра́сти,/ покланя́юся благоутро́бию Твоему́,/ Долготерпели́ве, сла́ва Тебе́.</p>
<p><red>Посе́м ектении́.</red> Поми́луй нас, Бо́же: <red>И </red>Испо́лним у́треннюю моли́тву: <red>Диа́кон:</red> Прему́дрость. <red>Иере́й отпу́ст, и пе́рвый час. На 1-м ча́се тропа́рь Креста́.</red> Сла́ва: <red>святы́х.</red> И ны́не: Богоро́дичен часо́в. <red>По</red> О́тче наш: <red>конда́к Креста́ и соверше́нный отпу́ст.</red></p>
<p><red>В сий 1-й день а́вгуста во оби́телех и приходски́х хра́мех соверша́ют чин свяще́ния воды, и бывает сице: приугото́вану столу́ и укра́шену и воде́ в ча́ше, или исхо́дим на исто́чники. И благослови́вшу иере́ю, глаго́лется Трисвято́е и псало́м 142: </red>Го́споди, услыши молитву мою́: <red>Та́же</red>, Бог Госпо́дь: <red>во глас 4. И тропа́рь:</red> К Богоро́дице приле́жно: <red>два́жды</red>. Сла́ва, и ны́не: Не умолчи́м никогда́, Богоро́дице: <red>Та́же псало́м 50:</red> Поми́луй мя, Бо́же: <red>Посе́м пою́тся тропари́ свяще́ния воды́.</red></p>
<p>Глас 6:</p>
<p>Е́же ра́дуйся А́нгелом прии́мшая/ и ро́ждшая Зи́ждителя Твоего́,/ Де́во, спаса́й Тя велича́ющия. <emphasis><red>(Два́жды</red></emphasis><red>)</red></p>
<p>Воспева́ем Сы́на Твоего́, Богоро́дице,/ и вопие́м: Пречи́стая Влады́чице,/ вся́кия бе́ды изба́ви рабы́ Твоя́.</p>
<p>Царе́м, проро́ком и апо́столом/ и му́чеником Ты еси́ похвала́/ и Предста́тельница ми́ру, Всенепоро́чная.</p>
<p>Язы́к всяк правосла́вных похваля́ет, и блажи́т,/ и сла́вит Пречи́стое Рождество́ Твое́,/ Мари́е Богоневе́стная.</p>
<p>Даждь, Христе́ мой, и мне, недосто́йному,/ долго́в оставле́ние, молю́ся,/ Тя ро́ждшия моли́твами, я́ко Благоутро́бен.</p>
<p>На Тя моя́ упова́ния возложи́х, Богоро́дице,/ спаси́ мя моли́твами Твои́ми/ и да́руй ми прегреше́ний оставле́ние.</p>
<p>Оживи́ мя, ро́ждшая Жизнода́вца и Спа́са,/ спаси́ моли́твами Твои́ми,/ Благослове́нная, наде́ждо душ на́ших.</p>
<p>Зижди́теля всех во утро́бе Твое́й заче́ншая,/ Де́во Всенепоро́чная,/ моли́твами Твои́ми спаси́ ду́ши на́ша.</p>
<p>Богоро́дице, ро́ждшая Сло́вом паче сло́ва/ Сло́во, Всепе́тая,/ Того́ моли́ спасти́ ду́ши на́ша.</p>
<p>Ми́лостива мне Судию́ же и Сы́на Твоего́,/ прегреши́вшему па́че вся́каго челове́ка,/ Твои́ми моли́твами соде́лай, Влады́чице.</p>
<p>По до́лгу вопие́м Ти:/ ра́дуйся, Богоро́дице, Чи́стая Присноде́во,/ моля́щеся моли́твами Твои́ми спасти́ся.</p>
<p>Изба́ви мя огня́ ве́чнаго/ и мук, предлежа́щих мне, Богоро́ди́тельнице,/ я́ко да ублажа́ю Тя.</p>
<p>Не пре́зри моле́ния Твои́х рабов,/ мо́лимся, Влады́чице Всепе́тая,/ я́ко да изба́вимся вся́каго обстоя́ния.</p>
<p>Неду́гов, и вся́ких боле́зней,/ и бед нас свободи́,/ к свяще́нному Твоему́ покро́ву прибега́ющих.</p>
<p>Стра́нное чу́до, е́же в Тебе́, Богоро́ди́тельнице:/ нас бо ра́ди по нам роди́ся/ всех Зижди́тель из Тебе́ и Бог наш.</p>
<p>Храм Тво́й, Богоро́дице,/ показа́ся врачевство́ неду́гов безме́здное/ и оскорбля́емых душ утеше́ние.</p>
<p>Пресвята́я Богоро́дице, ро́ждшая Спа́са,/ от бед спаси́/ и вся́кия ины́я ну́жды рабы́ Твоя́.</p>
<p>Изба́ви от вся́каго преще́ния, находя́щаго на рабы́ Твоя́,/ Пресвята́я Влады́чице,/ и вся́каго вреда́ душе́внаго же и теле́снаго.</p>
<p>Спаси́ всех моли́твами Твои́ми, Де́во Богоро́дице,/ к Тебе́ притека́ющих,/ и изба́ви вся́кия ну́жды и ско́рби.</p>
<p>Кто, притека́яй в храм Твой, Богоро́дице,/ не прие́млет ско́ро исцеле́ния/ душе́внаго, вку́пе и теле́снаго, Пречи́стая?</p>
<p>От всех умоля́ем, Ще́дре,/ святы́х и го́рних чино́в,/ очи́сти мя Ро́ждшею Тя.</p>
<p>Пощади́, Спа́се, ду́ши уме́рших бра́тий на́ших/ в наде́жди жи́зни/ и осла́би, оста́ви им согреше́ния.</p>
<p>Ра́дуйся, ми́ра очисти́лище, Де́во,/ ра́дуйся, ру́чко и све́щниче всезлаты́й/ Боже́ственныя ма́нны и Све́та, Богоневе́сто.</p>
<p>Пое́м Тя, Бо́га, еди́наго в Тро́ице,/ вопию́ще глас трисвяты́й,/ моля́щеся спасе́ние получи́ти.</p>
<p><red>Сла́ва:</red></p>
<p>О Де́во, ро́ждшая Спа́са/ и Влады́ку ми́ра и Го́спода,/ Того́ моли́ спасти́ ду́ши на́ша.</p>
<p><red>И ны́не:</red></p>
<p>Ра́дуйся, горо́,/ ра́дуйся, купино́,/ ра́дуйся, врата́, ра́дуйся, ле́ствице,/ ра́дуйся, Боже́ственная трапе́зо,/ ра́дуйся, всех по́моще, Влады́чице.</p>
<p>Моли́твами, Ми́лостиве, Ма́тере Твоея́ Пречи́стыя/ и всех святы́х Твои́х/ Твоя́ мило́сти лю́дем Твои́м да́руй.</p>
<p>Моли́твами сла́вных Арха́нгел и А́нгел/ и го́рних чино́в/ рабы́ Твоя́, Спа́се, до́бре сохрани́.</p>
<p>Моли́твами честна́го и сла́внаго Крести́теля Твоего́,/ Про́рока, Предте́чи,/ Христе́ Спа́се мой, рабы́ Твоя́ сохрани́.</p>
<p>Моли́твами сла́вных апо́столов и му́чеников/ и всех святы́х Твои́х/ Твоя́ ми́лости лю́дем Твои́м да́руй.</p>
<p>Моли́твами сла́вных безсре́бреник,/ Богоро́дице, рабы́ Твоя́ сохрани́,/ я́ко еси́ предста́тельство ми́ра и утвержде́ние.</p>
<p><red>Сла́ва:</red></p>
<p>Отца́ и Сы́на славосло́вим/ и Ду́ха Свята́го, глаго́люще:/ Тро́ице Свята́я, спаси́ ду́ши на́ша.</p>
<p><red>И ны́не:</red></p>
<p>Неизрече́нно в после́дняя заче́ншая/ и ро́ждшая Созда́теля Твоего́,/ Де́во, спаса́й Тя велича́ющия.</p>
<p>Милосе́рдия две́ри отве́рзи нам,/ благослове́нная Богоро́дице,/ наде́ющиися на Тя, да не поги́бнем,/ но да изба́вимся Тобо́ю от бед:/ Ты бо еси́ спасе́ние ро́да христиа́нскаго.</p>
<p><red>Та́же:</red> Го́споду помо́лимся:</p>
<p><red>Свяще́нник:</red> Я́ко Свят еси́, Бо́же наш, и Тебе́ сла́выу возсыла́ем,/ Отцу́, и Сы́ну, и Свято́му Ду́ху,/ ны́не, и при́сно, и во ве́ки веко́в.</p>
<p><red>Лик:</red> Ами́нь.</p>
<p><red>Та́же настоя́щия тропари́, глас 6:</red></p>
<p>Ны́не наста́ вре́мя, всех освяща́ющее,/ и пра́ведный нас ждет Судия́,/ но обрати́ся, душе́, к покая́нию,/ я́ко блудни́ца, зову́щи со слеза́ми:/ Го́споди, поми́луй мя.</p>
<p>Вода́ми одожди́вый, Христе́, исто́чник исце́лений,/ во всечестне́м хра́ме Де́вы <red>Днесь</red>/ Твоего́ Благослове́ния окропле́нием/ отгоня́еши неду́ги немощству́ющих,/ Врачу́ душ и теле́с на́ших.</p>
<p>Де́ва родила еси́ Неискусобра́чная/ и Де́ва пребыла́ еси́, Ма́ти Безневе́стная,/ Богоро́дице Мари́е,/ Христа́ Бо́га на́шего́ моли́ спасти́ся нам.</p>
<p>Пресвята́я Богоро́дице Де́во,/ рук на́ших дела́ испра́ви/ и проще́ние прегреше́ний на́ших испроси́,/ внегда́ пе́ти нам а́нгельское пе́ние:</p>
<p>Святы́й Бо́же,/ Святй Кре́пкий,/ Святы́й безсме́ртный,/ поми́луй нас. <red>Три́жды.</red></p>
<p><red>И по трисвято́м диа́кон глаго́лет:</red> Во́нмем.</p>
<p><red>Свяще́нник:</red> Мир всем.</p>
<p><red>Лик:</red> И ду́хови твоему́.</p>
<p><red>Чтец:</red> <red>Проки́мен, глас 3:</red> Госпо́дь просвеще́ние Мое́/ и Спаси́тель мой, кого́ убою́ся?</p>
<p><red>Стих:</red> Госпо́дь 3ащи́титель живота́ моего, от кого́ устрашу́ся?</p>
<p><red>Апо́стол ко Евре́ем, зача́ло 306.</red></p>
<p>Бра́тие,/ Святя́й и освяща́емии от Еди́наго вси,/ ея́же ра́ди вины́ не стыди́тся бра́тию нарица́ти их, глаго́ля:/ возвещу́ и́мя Твое́ бра́тии Мое́й, посреде́ Це́ркве воспою́ Тя./ И па́ки:/ Аз бу́ду наде́яся Нань./ И па́ки: се Аз и де́ти, я́же Ми дал есть Бог./ Поне́же убо де́ти приобщи́шася пло́ти и кро́ви,/ и Той прии́скренне приобщи́ся те́хже,/ да сме́ртию упраздни́т иму́щаго держа́ву сме́рти, си́речь диа́вола./ И изба́вит сих, ели́цы стра́хом сме́рти чрез все житие́ пови́нни бе́ша рабо́те./ Не от А́нгел у́бо когда́ прие́млет, но от се́мене Авраа́мова прие́млет./ Отню́дуже до́лжен бе по всему́ подо́битися бра́тии,/ да ми́лостив бу́дет и ве́рен Первосвяще́нник, я́же к Бо́гу,/ во е́же очи́стити грехи́ людски́я./ В не́мже бо пострада́, Сам искуше́н быв,/ мо́жет искуша́емым помощи́.</p>
<p><red>Свяще́нник:</red> Мир ти. Аллилу́ия, глас 6.</p>
<p><red>Стих 1:</red> Отры́гну се́рдце мое́ сло́во бла́го.</p>
<p><red>Стих 2:</red> Глаго́лю аз дела́ моя́ царе́ви.</p>
<p><red>Ева́нгелие от Иоа́нна, зача́ло 14:</red></p>
<p>Во вре́мя о́но,/ взы́де Иису́с во Иерусали́м./ Есть же во Иерусали́мех на о́вчей купе́ли,/ я́же глаго́лется евре́йски Вифесда́,/ пять притво́р иму́щи./ В тех слежа́ше мно́жество боля́щих,/ слепы́х, хромы́х, сухи́х, ча́ющих движе́ния воды́./ А́нгел бо Госпо́день на вся́ко ле́то схожда́ше в купе́ль/ и возмуща́ше во́ду,/ и и́же пе́рвее вла́зяше по возмуще́нии воды́, здрав быва́ше,/ яце́м же неду́гом одержи́м быва́ше.</p>
<p><red>Таже диа́кон ектению́:</red></p>
<p>Ми́ром Го́споду помо́лимся.</p>
<p>О свы́шнем ми́ре и спасе́нии душ на́ших Го́споду помо́лимся.</p>
<p>О ми́ре всего́ ми́ра, благостоя́нии святы́х Бо́жиих Церкве́й и соедине́нии всех Го́споду помо́лимся.</p>
<p>О святе́м хра́ме сем и с ве́рою, благогове́нием и стра́хом Бо́жиим входя́щих вонь Го́споду помо́лимся.</p>
<p>О Вели́ком Го́сподине и Отце́ на́шем, Святе́йшем Патриа́рхе <red>(и́мя рек),</red> и о Го́сподине на́шем Преосвяще́ннейшем митрополи́те (или архиепи́скопе, или епи́скопе) <red>(и́мя рек), </red>че́стнем пресви́терстве, во Христе́ диа́констве и о всем при́чте и лю́дех Го́споду помо́лимся.</p>
<p>О Богохрани́мей стране́ на́шей, власте́х и во́инстве ея́ Го́споду помо́лимся.</p>
<p>О гра́де сем (<red>или́ </red>о ве́сй сей, <red>или́ </red>о святе́й оби́тели сей), вся́ком гра́де, стране́ и ве́рою живу́щих в них Го́споду помо́лимся.</p>
<p>О благорастворе́нии возду́хов, о изоби́лии плодо́в земны́х и времене́х ми́рных Го́споду помо́лимся.</p>
<p>О пла́вающих, путеше́ствующих, неду́гующих, стра́ждущих, плене́нных и о Спа́сении их Го́споду помо́лимся.</p>
<p>О е́же освяти́тися во́дам сим си́лою, и де́йствием, и наи́тием Свята́го Ду́ха Го́споду помо́лимся.</p>
<p>О е́же снизходи́ти на во́ды сия́ очисти́тельному Пресу́щныя Тро́ицы де́йству Го́споду помо́лимся.</p>
<p>О е́же бы́ти воде́ сей цели́тельной душ и теле́с и вся́кия сопроти́вныя си́лы отгна́тельной Го́споду помо́лимся.</p>
<p>О е́же низпосла́ти Го́споду Бо́гу Благослове́ние Иорда́ново и освяти́ти во́ды си́я Го́споду помо́лимся.</p>
<p>О всех тре́бующих от Бо́га по́мощи и заступле́ния Го́споду помо́лимся.</p>
<p>О е́же просвети́тися нам просвеще́нием ра́зума, Единосу́щною Тро́ицею, Го́споду помо́лимся.</p>
<p>Я́ко да Госпо́дь Бог наш пока́жет ны сы́ны и насле́дники Ца́рствия Своего́ воды́ сея́ причаще́нием же и кропле́нием, Го́споду помо́лимся.</p>
<p>О изба́вится нам от вся́кия ско́рби, гне́ва и ну́жды Го́споду помо́лимся.</p>
<p>Заступи́, спаси́, поми́луй и сохрани́ нас, Бо́же, Твое́ю благода́тию.</p>
<p>Пресвяту́ю, Пречи́стую, Преблагослове́нную, Сла́вную Влады́чицу на́шу Богоро́дицу и Присноде́ву Мари́ю со все́ми святы́ми помяну́вше, са́ми себе́, и друг дру́га, и весь живо́т наш Христу́ Бо́гу предади́м.</p>
<p><red>Лик:</red> Тебе́, Го́споди.</p>
<p><red>Возглас:</red> Я́ко подоба́ет Тебе́ вся́кая сла́ва, честь и поклоне́ние, Отцу́, и Сы́ну, и Свято́му Ду́ху, ны́не, и при́сно, и во ве́ки веко́в.</p>
<p><red>Лик:</red> Ами́нь.</p>
<p><red>Та́же моли́тву сию́:</red></p>
<p>Го́споди Бо́же наш, Вели́кий в сове́те и ди́вный в де́лех, всея́ тва́ри Соде́телю, храня́й заве́т Твой и ми́лость Твою́ лю́бящим Тя и соблюда́ющим повеле́ния Твоя́, всех в ну́ждах умиле́нныя прие́мляй сле́зы, Сего́ бо ра́ди прише́л еси́ в ра́бии зра́це, не привиде́нии нас устраша́я, но здра́вие те́лу и́стинное подава́яй и глаго́ляй: се здрав был еси́, ктому́ не согреша́й, но и от бре́ния здра́вы о́чи соде́лал еси́ и, умы́тися повеле́в, све́ту всели́тися сотвори́л еси́ сло́вом. Супроти́вных страсте́й во́лны смуща́яй, и жития́ сего́ сла́ное мо́ре изсуша́яй, и тяжелоно́сныя сласте́й укроща́яй во́лны, Сам, Человеколю́бче Царю́, да́вый нам снегосве́тлою оде́тися оде́ждою, от воды́ же и Ду́ха, и прича́стием же воды́ сея́, и окропле́нием Твое́ благослове́ние нам низпосли́, скве́рну страстей омыва́ющее. Ей, мо́лимся, посети́ на́шу, Бла́же, не́мощь и исцели́ на́ша неду́ги душе́вныя же и теле́сныя, ми́лостию Твое́ю, моли́твами Всепречи́стыя, Преблагослове́нныя Влады́чицы на́шея Богоро́дицы и Присноде́вы Мари́и, си́лою Честна́го и Животворя́щаго Креста́, предста́тельствы честны́х Небе́сных сил безпло́тных, честна́го сла́внаго Проро́ка, Предте́чи и Крести́теля Иоа́нна, святы́х сла́вных и всехва́льных апо́стол, преподо́бных и Богоно́сных оте́ц на́ших, и́же во святы́х оте́ц на́ших, вели́ких иера́рхов и вселе́нских учи́телей, Васи́лия Вели́каго, Григо́рия Богосло́ва и Иоа́нна Златоу́стаго; и́же во святы́х оте́ц на́ших, Афана́сия и Кири́лла, Патриа́рхов Александри́йских; и́же во святы́х Отца́ на́шего́ Спиридо́на, Тримифу́нтскаго чудотво́рца; и́же во святы́х Отца́ на́шего́ Никола́я, архиепи́скопа Мирлики́йскаго, чудотво́рца; и́же во святы́х оте́ц на́ших, Мефо́дия и Кири́лла, учи́телей Слове́нских; свята́го равноапо́стольнаго вели́каго кня́зя Влади́мира и святы́я равноапо́стольныя вели́кия княги́ни О́льги; и́же во святы́х оте́ц на́ших, всея́ Росси́и чудотво́рцев, Петра́, Алекси́я, Ио́ны, Фили́ппа, Ермоге́на и Инноке́нтия; свята́го и сла́внаго великому́ченика Гео́ргия Победоно́сца; свята́го и сла́внаго великому́ченика Дими́трия Мироточи́ваго; святы́х и добропобе́дных му́чеников; преподо́бных и богоно́сных оте́ц на́ших; святы́х и пра́ведных Богооте́ц Иоаки́ма и А́нны; святы́х сла́вных чудотво́рцев и безсре́бреников Космы́ и Дамиа́на, Ки́ра и Иоа́нна, Пантелеи́мона и Ермола́я, Сампсо́на и Диоми́да, Мо́кия и Аники́ты, Фалале́я и Три́фона, святы́х седми́ му́ченик Маккаве́й, Ави́ма, Антони́на, Гу́рия, Елеаза́ра, Евсево́на, Али́ма и Марке́лла, и ма́тере их святы́я Соломони́и, и учи́теля их свята́го му́ченика Елеаза́ра, и́хже и память соверша́ем, и всех святы́х Твои́х.</p>
<p>Спаси́, Го́споди, и поми́луй Вели́каго Го́сподина и Отца́ на́шего <red>(и́мя рек),</red> Святе́йшаго Патриа́рха Моско́вскаго и всея́ Руси́, и преосвяще́ннейшаго епи́скопа <red>(и́мя рек, его́же есть о́бласть), </red>да́руй им душе́вное и теле́сное здра́вие и рабо́тному Тебе́ сему́ христиа́нскому жи́тельству во всем ми́лостив бу́ди. Помяни́, Го́споди, вся́кое епи́скопство правосла́вных, пра́во пра́вящих сло́во Твое́й и́стины, и весь свяще́ннический и мона́шескии чин, и спасе́ние их. Помяни́, Го́споди, ненави́дящих и лю́бящих нас, служа́щих бра́тий на́ших, предстоя́щих и благосло́вною вино́ю отше́дших и запове́давших нам, недосто́йным, моли́тися о них. Помяни́, Го́споди, в плене́нии и скорбе́х су́щих бра́тий на́ших и поми́луй их по вели́цеи ми́лости Твое́й, вся́кия ну́жды избавля́яй, я́ко Ты еси́ Исто́чник исцеле́ний, Христе́ Бо́же наш, и Тебе́ сла́ву возсыла́ем со Безнача́льным Твои́м Отце́м и с Пресвяты́м, и Благи́м, и Животворя́щим Твои́м Ду́хом, ны́не, и при́сно, и во ве́ки веко́в.</p>
<p><red>Лик:</red> Ами́нь.</p>
<p><red>Свяще́нник:</red> Мир всем.</p>
<p><red>Лик:</red> И ду́хови Твоему́.</p>
<p><red>Диа́кон:</red> Главы́ ва́ша Го́сподеви приклони́те.</p>
<p><red>Лик:</red> Тебе́, Го́споди.</p>
<p><red>Свяще́нник же моли́тву та́йно:</red></p>
<p>Приклони́, Го́споди, у́хо Твое́ и услы́ши ны, И́же во Иорда́не крести́тися изво́ливыи и освяти́вый во́ды, благослови́ всех нас, и́же приклоне́нием своея́ вы́и назна́менующих рабо́тное воображе́ние, и сподо́би нас испо́лнится освяще́ния Твоего́ причаще́нием во́ды сея́, и да бу́дет нам, Го́споди, во здра́вие ду́ши и те́ла.</p>
<p><red>Во́зглас:</red> Ты бо еси́ освяще́ние на́ше, и Тебе́ сла́ву, и благодаре́ние, и поклоне́ние возсыла́ем со Безнача́льным Твои́м Отце́м, и Пресвяты́м, и Благи́м, и Животворя́щим Твои́м Ду́хом, ны́не, и при́сно, и во ве́ки веко́в.</p>
<p><red>Лик:</red> Ами́нь.</p>
<p><red>Та́же, взем Честны́й Крест, благословля́ет во́ды три́жды, крестообра́зно низводя́ и возводя́ и пра́во и поя́ настоя́щий тропа́рь, глас 1:</red></p>
<p>Cпаси́, Го́споди, лю́ди Твоя́/ и Благослови́ достоя́ние Твое́,/ побе́ды на сопроти́вныя да́руя/ и Твое́ сохраня́я Кресто́м Твои́м жи́тельство. <emphasis><red>(Трижды.)</red></emphasis></p>
<p><red>И посе́м пою́т тропа́рь сей, глас 2:</red></p>
<p>Твои́х даро́в досто́йны нас сотвори́, Богоро́дице Де́во,/ презира́ющи согреше́ния на́ша/ и подаю́щи исцеле́ния/ ве́рою прие́млющим благослове́ние Твое́, Пречи́стая.</p>
<p><red>Та́же целу́ет иере́й Честны́й Крест, та́кожде и вси лю́дие, и кропи́т всех свяще́нною водо́ю, олта́рь же и Це́рковь всю; лю́дие же пою́т настоя́щий тропа́рь, глас 4:</red></p>
<p>Исто́чник исцеле́ний иму́ще, святи́и безсре́бреницы,/ исцеле́ния подава́ете всем тре́бующим,/ я́ко преве́лиих дарова́ний сподо́бльшиися/ от приснотеку́щаго Исто́чника, Спа́са на́шего́./ Глаго́лет бо к вам Госпо́дь,/ я́ко единоревни́телем апо́стольским:/ се дах вам власть на ду́хи нечи́стыя,/ я́коже тех изго́нит,/ и цели́ти вся́кий неду́г и вся́кую я́зю./ Те́мже в повеле́ниих Его́ до́бре жи́тельствовавше,/ ту́не прия́сте,/ ту́не подава́ете,/ исцеля́юще стра́сти душ и теле́с на́ших.</p>
<p>При́зри на моле́ния Твои́х раб, Всенепоро́чная,/ утоля́ющи лю́тая на ны воста́ния,/ вся́кия ско́рби нас изменя́ющи,/ Тя бо еди́ну тве́рдое и изве́стное утвержде́ние има́мы/ и Твое́ предста́тельство стяжа́хом,/ да не постыди́мся, Влады́чице, Тя призыва́ющии./ Потщи́ся на умоле́ние Тебе́ ве́рно вопию́щих:/ ра́дуйся, Влады́чице, всех по́моще, ра́досте и покро́ве/ и спасе́ние душ на́ших.</p>
<p>Влады́чице, приими́ моли́твы раб Твои́х/ и изба́ви нас от вся́кия ну́жды и печа́ли.</p>
<p><red>По кропле́нии же ектения́:</red></p>
<p>Поми́луй нас, Бо́же, по вели́цей ми́лости Твое́й, мо́лимтися, услы́ши и поми́луй.</p>
<p><red>Лик:</red> Го́споди, поми́луй<emphasis><red>. (Три́жды.)</red></emphasis></p>
<p>Еще мо́лимся о е́же сохрани́тся святе́й оби́тели сей, и вся́кому гра́ду, и стране́ от гла́да, губи́тельства, тру́са, пото́па, огня́, меча́, наше́ствия иноплеме́нников и междоусо́бныя бра́ни; о е́же Ми́лостиву и Благоуве́тливу бы́ти Благо́му и Человеколюби́вому Бо́гу на́шему, отврати́ти вся́кий гнев, на ны дви́жимый, и изба́вити ны от належа́щаго и пра́веднаго Своего́ преще́ния, и поми́ловати ны.</p>
<p>Го́споди, поми́луй<red>, 40</red>.</p>
<p><red>Иере́й:</red> Услы́ши ны, Бо́же, Спаси́телю наш, упова́ние всех конце́в земли́ и су́щих в мо́ри дале́че, и Ми́лостив, Ми́лостив буди, Влады́ко, о гресе́х на́ших, и поми́луй ны. Ми́лостив бо и Человеколю́бец Бог еси́, и Тебе́ сла́ву возсыла́ем, Отцу́, и Сы́ну, и Свято́му Духу, ны́не, и при́сно, и во ве́ки веко́в.</p>
<p><red>Лик:</red> Ами́нь.</p>
<p><red>Иере́й:</red> Мир всем.</p>
<p><red>Лик:</red> И ду́хови Твоему́.</p>
<p><red>Диа́кон:</red> Главы́ ва́ша Го́сподеви приклони́те.</p>
<p><red>Лик:</red> Тебе́, Го́споди.</p>
<p><red>Иере́й же глаго́лет моли́тву велегла́сно:</red></p>
<p>Влады́ко Многоми́лостиве, Го́споди Иису́се Христе́, Бо́же наш, моли́твами Всепречи́стыя Влады́чицы на́шея Богоро́дицы и Присноде́вы Мари́и, си́лою Честна́го и Животворя́щаго Креста́, предста́тельствы честны́х Небе́сных сил безпло́тных, честна́го сла́внаго Про́рока, Предте́чи и Крести́теля Иоа́нна, святы́х сла́вных и добропобе́дных му́ченик, преподо́бных и богоно́сных оте́ц на́ших и́же во святы́х оте́ц на́ших и вселе́нских вели́ких учи́телей и святи́телей, Васи́лия Вели́каго, Григо́рия Богосло́ва и Иоа́нна Златоу́стаго; и́же во святы́х Отца́ на́шего́ Никола́я, архиепи́скопа Мирлики́йскаго, и́же во святы́х оте́ц на́ших Мефо́дия и Кири́лла, учи́телей Слове́нских; свята́го равноапо́стольнаго вели́каго кня́зя Влади́мира и святы́я равноапо́стольныя вели́кия княги́ни О́льги; и́же во святы́х оте́ц на́ших, всея́ Росси́и чудотво́рцев, Петра́, Алекси́я, Ио́ны, Фили́ппа, Ермоге́на и Инноке́нтия; святы́х и пра́ведных Богооте́ц Иоаки́ма и А́нны; святы́х седми́ му́ченик Маккаве́й, Ави́ма, Антони́на, Гу́рия, Елеаза́ра, Евсево́на, Али́ма и Марке́лла, и ма́тере их святы́я Соломони́и, и учи́теля их свята́го му́ченика Елеаза́ра, и всех святы́х Твои́х, благоприя́тну сотвори́ моли́тву на́шу, да́руй нам оставле́ние прегреше́ний на́ших, покры́й нас кро́вом крилу́ Твое́ю, отжени́ от нас вся́каго врага́ и супоста́та, умири́ на́шу жизнь, Го́споди, поми́луй нас и мир Твой и спаси́ ду́ши на́ша, я́ко Благ и Человеколю́бец.</p>
<p><red>Лик:</red> Ами́нь.</p>
<p><red>И отпу́ст.</red></p>
<p><red>Моли́тва на благослове́ние но́ваго ме́да.</red></p>
<p>Необыме́нный в ми́лости и неизрече́нныи во щедро́тах, Го́споди Иису́се Христе́, ди́вен Сый во сла́ве и творя́й чудеса́. Ты, де́йством Свята́го Ду́ха иногда́ Благослови́вый Изра́иля и его́ ме́дом насы́тивый от ка́мене, Сам и ны́не при́зри свы́ше на созда́ние Твое́ сие́, и Благослове́нием Твои́м Небе́сным Благослови́ и освяти́ соты́ пчел и от них мед, и пода́ждь ему́ де́йственну благода́ть, па́че всех соверше́нну, да всяк от него́ вкуша́ющий, прие́млющий и яду́щий обря́щет благополу́чное здра́вие, и пи́щею се́ю насы́тится, и испо́лнится вся́каго бла́га. Я́ко Ты еси́ подава́яй вся́ческая блага́я и Тебе́ сла́выу возсыла́ем со Безнача́льным Твои́м Отце́м и Пресвяты́м и Благи́м и Животворя́щим Твои́м Ду́хом, ны́не, и при́сно, и во ве́ки веко́в. Ами́нь.</p>
<p><red>И кропи́т свяще́нною водо́ю.</red></p>
<p><red>А иде́же чин освяще́ния воды́ соверша́ется на у́трени, пое́м си́це: По славосло́вии, и по трисвято́м, и по тропаре́: </red>Спаси́, Го́споди, лю́ди Твоя́: <red>пою́тся тропари́:</red> Е́же ра́дуйся<red>: и про́чее поря́ду свяще́ние воды́, я́ко обы́чай. По освяще́нии же воды́ и по тропаре́х</red>: Исто́чник исцеле́ний:<red> и</red> При́зри на моле́ния:<red> и</red> Влады́чице, приими́<red>: твори́м и поклоне́ние Честно́му Кресту́, я́ко предписа́ся.</red></p>
<p><red>На часех: тропа́рь Креста́.</red> Сла́ва: <red>святы́х.</red> И ны́не: <red>Богоро́дичен часо́в. По трисвято́м, кондаки́ пременя́ем.</red></p>
<p><red>НА ЛИТУРГИ́И: Блаже́нны от кано́на Креста́, песнь 3-я, на 4, и святы́х, песнь 6-я, на 4. По вхо́де тропа́рь Креста́ и му́чеников.</red> Сла́ва<red>: конда́к му́чеников.</red> И ны́не: <red>Креста́. Трисвято́е. Проки́мен Креста́, глас 6:</red> Спаси́, Го́споди, лю́ди Твоя́/ и Благослови́ достоя́ние Твое́. <red>Стих:</red> К Тебе́, Го́споди, воззову́, Бо́же мой, да не премолчи́ши от <red>мене</red><red>. Други́й му́чеников, глас 4;</red> Святы́м, и́же суть на земли́ Его́, удиви́ Госпо́дь вся хоте́ния Своя́ в них<red>. Апо́стол Креста́, к Кори́нфяном, зача́ло 125, и святы́х, ко Евре́ем, зача́ло 330.</red> Аллилу́ия, глас 4: Помяни ́сонм Твой, его́же стяжа́л еси́ испе́рва. <red>Стих:</red> Бог же Царь наш пре́жде ве́ка соде́ла спасе́ние посреде́ земли́. <red>И святы́х:</red> Воззва́ша пра́веднии, и Госпо́дь услы́ша их и от всех скорбе́й их изба́ви их. <red>Ева́нгелие Креста́, от Иоа́нна, зача́ло 60. И святы́х, от Матфе́я, зача́ло 38. Прича́стен Креста́:</red> Зна́менася на нас свет лица́ Твое́го, Го́споди. <red>И святы́х:</red> Ра́дуйтеся, пра́веднии, о Го́споде, пра́вым подоба́ет похвала́. <red>Ряд же вычита́ем напре́д или под зача́ло.</red></p>
<p><red>А́ще же 1-й день а́вгуста случи́тся в Неде́лю.</red></p>
<p><red>В суббо́ту ве́чера, на ма́лой вече́рни, стихи́ры воскре́сны и Богоро́дицы, по обы́чаю.</red></p>
<p><red>На вели́цеи вече́рни, по кафи́зме,</red> на Го́споди, воззвах<red>: стихи́ры воскре́сны, 3, и Анато́лиев, 1, и Креста́, 3, и му́чеников, 3.</red> Сла́ва: <red>Креста́.</red> И ны́не: Богоро́дичен 1-й, <red>гласа.</red></p>
<p><red>На литии́, стихи́ра хра́ма и му́чеников хвали́тныя.</red> Сла́ва:<red> му́чеников.</red> И ны́не<red>: Богоро́дичен.</red></p>
<p><red>На стихо́вне Окто́иха воскре́сны. Сла́ва: му́чеников. И ны́не: Креста́.</red></p>
<p><red>На благослове́нии хлебо́в, тропа́рь:</red> Богоро́дице, Де́во<red>: два́жды, и Креста́, еди́ножды. Та́же:</red> Бу́ди И́мя Госпо́дне: <red>и прочее.</red></p>
<p><red>А́ще ли несть бде́ния: по</red> Ны́не отпуща́еши: <red>тропа́рь воскре́сен.</red> Сла́ва: <red>святы́х.</red> И ны́не: <red>Креста́.</red></p>
<p><red>На повече́рии, по Досто́йне, конда́к Креста́.</red></p>
<p><red>На у́трени, на</red> Бог Госпо́дь<red>: тропа́рь воскре́сен, два́жды</red>. Сла́ва: <red>му́чеников. </red>И ны́не: <red>Креста́. Кано́н воскре́сен со ирмосо́м на 4, и Богоро́дицы на 2, и Креста́ на 4, и му́чеников на 4. Катава́сия</red>: Крест начерта́в<red>: По 3-й пе́сни, конда́к му́чеников и седа́лен два́жды.</red> Сла́ва, и ны́не: <red>Креста́. По 6-й песни, конда́к Креста́, и и́кос. Свети́лен воскре́сен.</red> Сла́ва: <red>му́чеников.</red> И ны́не: <red>Креста́.</red></p>
<p><red>На хвали́тех стихи́ры воскре́сны, 4. И Креста́, со Сла́вным, 4, со стихи́ свои́ми:</red> Возноси́те Го́спода Бо́га на́шего́/ и покланя́йтеся подно́жию но́гу Его́, я́ко свя́то есть. <red>Стих:</red> Бог же, Царь наш пре́жде ве́ка соде́ла спасе́ние посре́де земли́. Cлава: <red>стихи́ра ева́нгельская.</red> И ны́не: Преблагослове́нна еси́<red>: Славосло́вие вели́кое. Тропа́рь воскресе́н то́чию. И быва́ет водоосвяще́ние, и поклоне́ние Кресту́, и про́чее, я́коже вы́ше рече́ся.</red></p>
<p><red>На Литурги́и: Блаже́нны воскре́сны, на 4, и Креста́, песнь 3-я, на 4, и му́чеников, песнь 6-я, на 4. По вхо́де тропа́рь воскре́сен, и Креста́, и му́чеников. Та́же, конда́к воскре́сен. Сла́ва: му́чеников.</red> И ны́не<red>: Креста́. Проки́мен, Аллилу́ия и прича́стен Креста́ и му́чеников. Апо́стол и Ева́нглие рядово́е, и Креста́, и му́чеников.</red></p>
</section>
