<section xmlns="http://www.gribuser.ru/xml/fictionbook/2.0" xmlns:xlink="http://www.w3.org/1999/xlink"><title>
<p>Святы́я вели́кому́ченицы Варва́ры и преподо́бнаго отца́ на́шего Иоа́нна Дамаскина́</p>
</title>
<p>
<red>НА МАЛОЙ ВЕЧЕ́РНИ</red>
</p>
<p>
<red>На</red> Го́споди, воззва́х:
<red>стихи́ры на 4, глас 4.</red></p>
<p>
<red>Подо́бен:</red> Я́ко до́бля:</p>
<p>Обагре́нии кро́вными украси́вши себе́,/ сла́вная Варва́ро великому́ченице,/ кра́сному добро́тою, де́во отрокови́це,/ нетле́нно совокупи́лася еси́ Жениху́,/ Христу́ Бо́гу на́шему,/ соблю́дающему твое́ де́вство нескве́рно,/ в жили́щах Небе́сных, в черто́зе нерукотворе́ннем, му́ченице.</p>
<p>Обагре́нная кро́вию/ муче́ний за Христа́,/ тому́, я́ко Нетле́нному Жениху́,/ сочета́лася еси́, сла́вная Варва́ро вели́кому́ченице,/ и, де́вство соблю́дши нескве́рно,/ в жили́щах Небе́сных во ве́ки водворя́ешися.</p>
<p>Не соверше́нным телом,/ соверше́нным же ра́зумом/ ве́тхаго зми́я победи́вши,/ сте́рла еси́ его́ главу́, сла́вная, си́лою духо́вною/ и не́мощну того́ кре́пость показа́ла еси́./ Те́мже даде́ся тебе́ вене́ц побе́ды,/ Варва́ро великоимени́тая, Тро́ицы побо́рнице.</p>
<p>Омы́вши, Варва́ро, в Креще́нии ти́ну греха́/ и муче́ньми за Христа́ искуси́вшися,/ я́коже зла́то в горни́ле,/ облекла́ся еси́ багряни́цею великому́ченичества,/ отгна́ла безбо́жия язы́ческаго тьму/ и возсия́ла еси́, всехва́льная, я́коже со́лнце,/ спаси́ чту́щих твоя́ до́блественныя по́двиги/ и па́мять твою́ све́тлую соверша́ющих.</p>
<p>Ка́плями кро́вными убели́вшися,/ возсия́ла еси́, всехва́льная,/ проявле́нно, я́коже со́лнце,/ и отгна́ла еси́ безбо́жия оте́ческаго тьму,/ и того́ от себе́ ти́ну омы́ла еси́ благода́тию Христо́вою,/ великому́ченице Варва́ро,/ спаси́ чту́щих твоя́ до́блественныя по́двиги/ и па́мять твою́ све́тлую соверша́ющих торже́ственне.</p>
<p>
<red>Сла́ва, глас 2:</red>
</p>
<p>Духо́вным све́том просвеще́на бы́вши бога́тно,/ тле́нное бога́тство возненави́дела еси́,/ еди́но возлю́бльши Небе́сное,/ в му́ченическую же кре́пость я́ве обо́лкшися,/ вы́ю под меч преклони́ла еси́ усе́рдно./ Те́мже и врага́ отца́, посе́кшаго тя, постыди́ла еси́,/ побе́ды венце́м увя́зшися,/ великому́ченице Варва́ро пресла́вная,/ моли́ спасти́ся всем нам.</p>
<p>
<red>И ны́не, Богоро́дичен:</red>
</p>
<p>На Тя упова́ние, Богоро́дице, возложи́хом,/ ча́яния да не отпаде́м:/ спаси́ нас от бед, По́мощнице недоуме́емым,/ и сопроти́вных сове́ты разори́,/ Ты бо еси́ на́ше спасе́ние, Благослове́нная.</p>
<p>
<red>На стихо́вне стихи́ры, глас 2.</red>
</p>
<p>
<red>Подо́бен: До́ме</red>Евфра́фов:</p>
<p>Варва́ро всесла́вная,/ треми́ око́нцы/ изобрази́вши/ Тро́ичное еди́нство,/ пропове́дала еси́ Еди́наго Бо́га.</p>
<p>
<red>Стих:</red> Ди́вен Бог во святы́х Свои́х,/ Бог Изра́илев. Па́че земны́я сла́вы/ и тле́ннаго бога́тства/ Хри́ста возлюби́вши, и к Нему́ кро́вию спе́шно востекла́ еси́, мужему́дренная.</p>
<p>
<red>Стих:</red> Святы́м, и́же суть на земли́ его́,/ удиви́ Госпо́дь вся хоте́ния Своя́ в них.</p>
<p>Ве́рою и упова́нием/ окрили́вшися, великому́ченице,/ от земли́ к Небеси́/ возлете́ла еси́/ и со Христо́м ца́рствуеши.</p>
<p>
<red>Сла́ва, глас и подо́бен то́йже:</red>
</p>
<p>Варва́ра, в главу́ усече́нна,/ со Христо́м ца́рствует,/ оте́ц же и уби́йца,/ гро́мом убит,/ во ад низведе́ся.</p>
<p>
<red>И ны́не, Богоро́дичен, глас и подо́бен то́йже:</red>
</p>
<p>Влады́чице Бла́гая,/ святи́и Свои́ ру́це/ к Сы́ну Своему́ возде́вши,/ потщи́ся уще́дрити/ рабы́ Своя́.</p>
<p>
<red>Тропа́рь зри на вели́цей вече́рни.</red>
</p>
<p>
<red>Сла́ва, и ны́не, Богоро́дичен:</red> Е́же от ве́ка утае́нное:</p>
<p>
<red>НА ВЕЛИЦЕЙ ВЕЧЕ́РНИ</red>
</p>
<p>Блаже́н муж:
<red>1-й антифо́н, на</red>
Го́споди, воззва́х:
<red>стихи́ры на 8, глас 2.</red></p>
<p>
<red>Подо́бен:</red> Егда́ от Дре́ва:</p>
<p>Егда́ на суди́щи стра́шнем/ Иулиани́я зря́щи всеблаже́нная/ му́ченицу сла́вную Варва́ру,/ ра́нами стра́ждущу,/ му́ками же разли́чными те́ло все ссеца́емо,/ те́плыми слеза́ми вопия́ше:/ Сло́ве Бо́жий,/ сея́ о́бщницу мя бы́ти ны́не сподо́би, Человеколю́бче.</p>
<p>Еди́н Варва́ра и́стинно и Иулиани́я/ нрав к бла́гочестию иму́ще святы́я,/ подвиза́шася на врага́ и победи́вше того́ кре́пко,/ сла́вы сподо́бишася от Христа́ Бо́га./ Те́мже губи́тельных страсте́й вред потреби́вше,/ всем ве́рным подаю́т врачева́ния.</p>
<p>Егда́ изрече́ся на тя, му́ченице/ честне́йшая Варва́ро,/ сла́дкая смерть,/ ра́дующися и спеша́щи, тече́ние соверши́ла еси́;/ нечести́ваго же роди́теля рука́ми пребеззако́нными поже́рлася/ и плод Бо́гу принесла́ся еси́./ Те́мже, с му́дрыми де́вами и́стинно лику́ющи, зри́ши Христа́,/ Жениха́ Твоего́, осия́ние.</p>
<p>
<red>И́ны стихи́ры преподо́бнаго, глас 8.</red>
</p>
<p>
<red>Подо́бен:</red> О, пресла́внаго чудесе́:</p>
<p>О́тче Иоа́нне всему́дре,/ Це́рковь Христо́ву уясни́л еси́ пе́сньми,/ Боже́ственнейшая сладкопоя́, всесла́вне,/ де́йством, о́тче, ду́ха,/ твою́ цевни́цу ударя́я,/ всесли́чней Дави́дове подо́бяся,/ е́юже возглаша́я,/ Боже́ственными пе́сньми вся привле́кл еси́.</p>
<p>О́тче Иоа́нне сла́вне,/ мирски́я отсту́пль мяте́жныя молвы́,/ ко Христо́ве прите́кл еси́ тишине́, преподо́бне,/ и виде́нии Боже́ственными и дея́нии,/ всебога́тыми я́ве светлостьми́/ и́стинно обогати́лся еси́,/ и ве́рным препо́дал еси́,/ Боголе́пным сия́я житие́м, блаже́ннейше.</p>
<p>Прииди́те, земноро́днии,/ пе́сньми свяще́нное и че́стное/ преподо́бнаго торжество́ Иоа́нна/ днесь благоче́стно воспои́м:/ сей бо и́стинно Боже́ственнаго осия́ния/ сподо́бися Свет прия́ти./ О, неизрече́ннаго Твоего́ благоутро́бия, Го́споди,/ и́мже мы позна́хом/ сла́вити Тя, Преблага́го.</p>
<p>
<red>Сла́ва, глас 6:</red>
</p>
<p>Оте́чество, род, име́ние оста́вивши, Варва́ро,/ и нечести́ваго отца́ возненави́девши,/ Бо́га возлюби́ла еси́,/ ему́же уневе́стилася еси́/ и была́ еси́ великоку́пница наречена́,/ того́ моли́ спасти́ся душа́м на́шим.</p>
<p>
<red>И ны́не, Богоро́дичен.</red>
</p>
<p>
<red>А́ще не пое́ши бде́ния, Крестобогоро́дичен.</red>
</p>
<p>
<red>Подо́бен:</red> Тридне́вен:</p>
<p>Лю́ди беззако́ннейшия,/ без пра́вды пригвожда́ющия Тя на Дре́ве,/ Де́ва и Чи́стая Ма́ти Твоя́ зря́щи,/ я́коже Симео́н прорече́,/ утро́бою, Спа́се, уязвля́шеся.</p>
<p>
<red>Вход, проки́мен дне и чте́ния му́ченическая
<emphasis>(зри день 13-й и 5-й)</emphasis>
.</red>
</p>
<p>
<red>На литии́ стихи́ры, глас 1.</red>
</p>
<p>Красу́йся и весели́ся гра́де Ки́еве,/ ра́дуйся и све́тло торжеству́й, Це́рковь Бо́жия./ Се бо в тебе́ сокро́вище Боже́ственных даро́в неоску́дное яви́ся:/ ра́ка святы́х моще́й великому́ченицы Варва́ры,/ от них же истека́ют ве́рным исцеле́ния/ и подае́тся благода́ть/ ве́рно приходя́щим и чту́щим любо́вию/ святу́ю па́мять ея́.</p>
<p>Я́ко сокро́вище многоце́нное,/ стяжа́вши Це́рковь Росси́йская твоя́ всесвяты́я мо́щи,/ Варва́ро пресла́вная,/ пра́здник честны́й днесь соверша́ет/ и тебе́ све́тло вопие́т:/ ра́дуйся, Варва́ро многострада́льная,/ ра́дуйся, де́вства ви́ссом/ и муче́ния порфи́рою украше́нная,/ ра́дуйся, Христо́ви уневе́стившаяся,/ и с Ним сца́рствующая,/ и моля́щаяся о душа́х на́ших.</p>
<p>
<red>Глас 2:</red>
</p>
<p>Прииди́те, де́вство чту́щии вси/ и чистоты́ ревни́телие,/ в наро́читый день/ всехва́льныя де́вы му́ченицы Варва́ры/ торже́ственный пра́здник соста́вим/ и в пе́снех воспое́м:/ ди́вен есть во святы́х Бог Изра́илев,/ просла́вивый на земли́ святу́ю Свою́ де́ву Варва́ру/ и му́ченическою диади́мою венча́вый ю./ Те́мже от губи́тельных смерте́й избавля́ет/ ве́рою призыва́ющих ея́ и́мя/ и подае́т ве́лию ми́лость.</p>
<p>А́нгельскую доброде́тель возлюби́вши,/ чистоту́ Жениху́ — Христу́ — нескве́рну сохрани́ла еси́,/ Варва́ро всечестна́я./ Тем и по сме́рти честно́е те́ло твое́,/ нетле́нно сохране́нное,/ во Арха́нгельском хра́ме поло́жено бы́ти сподо́бися,/ исто́чник исцеле́ний на вся́кия стра́сти притека́ющим источа́ющее./ Ты же, со А́нгелы сликовству́ющи,/ мир ве́рным всем испроси́/ и душа́м на́шим ве́лию ми́лость.</p>
<p>
<red>Сла́ва, глас 6:</red>
</p>
<p>Ве́село ны́не к торжеству́ Богому́дрыя Варва́ры/ сте́кшеся, о мучениколю́бцы,/ сию похвала́ми, я́ко цветы, укра́сим:/ ра́дуйся, вопию́ще,/ со дерзнове́нием Бо́га в Тро́ице Еди́наго пропове́давшая/ и безбо́жие отече́ское обличи́вшая./ Ра́дуйся, отца́ и отечество возненави́девшая,/ и любве́ ра́ди Христо́вы плоть ра́нам вда́вшая,/ и смерть па́че изво́лившая./ Ра́дуйся, Го́рния оби́тели возме́здие боле́знем восприи́мшая/ и со Христо́м ца́рствующая./ его́же и приле́жно моли́/ от вся́каго обстоя́ния и губи́тельныя сме́рти/ и от враго́в нахожде́ния/ град сей и лю́ди невреди́мы сохрани́ти/ и спасти́ ду́ши на́ша.</p>
<p>
<red>И ны́не, Богоро́дичен:</red>
</p>
<p>Богоро́дице, Ты еси́ лоза́ и́стинная,/ возрасти́вшая нам Плод живота́,/ Тебе́ мо́лимся, моли́ся, Влады́чице, со святы́ми апо́столы/ поми́ловати ду́ши на́ша.</p>
<p>
<red>На стихо́вне стихи́ры, глас 1.</red>
</p>
<p>
<red>Подо́бен:</red> Небе́сных чино́в:</p>
<p>Отца́ нечести́ваго и ма́терь, Варва́ро, презре́вши,/ Бо́га и Вы́шний Иерусали́м возлюби́ла еси́,/ в не́мже живу́щи ны́не,/ и нам спребыва́ти тебе́/ умоли́ Влады́ку Христа́.</p>
<p>
<red>Стих:</red> Ди́вен Бог во святы́х Свои́х,/ Бог Изра́илев.</p>
<p>Ни пристра́стие роди́телей, ни сла́сти,/ ни добро́та теле́сная, ни бога́тство,/ ни му́ки отторго́ша тя от любве́ Зижди́теля,/ его́же нам, великому́ченице, ми́лостива сотвори́.</p>
<p>
<red>Стих:</red> Святы́м, и́же суть на земли́ его́,/ удиви́ Госпо́дь вся хоте́ния Своя́ в них.</p>
<p>В Тро́ице Еди́наго Бо́га испове́дующи дерзнове́нно, Варва́ро,/ во главу́ усече́на,/ вене́ц побе́ды свы́ше от Христа́ прия́ла еси́,/ с Ни́мже ны́не ца́рствующи,/ мир всем испроси́.</p>
<p>
<red>Сла́ва, глас 2:</red>
</p>
<p>Я́ко мно́гоценное ми́ро,/ кровь твою́ принесла́ еси́ Жениху́ Христу́,/ Варва́ро, му́ченице непобеди́мая,/ возме́здие же от него́ прия́ла еси́, вене́ц нетле́нный./ Те́мже и по страда́нии твое́м/ от честны́х моще́й твои́х/ исцеле́ния бога́тно истека́ют ве́рою приходя́щим и чту́щим тя,/ я́же и нам неоску́дно источи́/ и моли́ спасти́ся душа́м на́шим.</p>
<p>
<red>И ны́не, Богоро́дичен:</red>
</p>
<p>Все упова́ние мое́ на Тя возлага́ю,/ Ма́ти Бо́жия,/ сохрани́ мя под кро́вом Твои́м.</p>
<p>
<red>Ина сла́ва, свята́го, глас 6:</red>
</p>
<p>Преподо́бне о́тче,/ во всю зе́млю изы́де веща́ние исправле́ний твои́х,/ тем на Небесе́х обре́л еси́ мзду́ трудо́в твои́х,/ де́монския погуби́л еси́ полки́/ и А́нгельския дости́гл еси́ чи́ны,/ и́хже житию́ непоро́чно поревнова́л еси́./ Дерзнове́ние име́я ко Христу́ Бо́гу,/ мир испроси́ душа́м на́шим.</p>
<p>
<red>И ны́не, Богоро́дичен. А́ще не поеши бдения, Крестобогоро́дичен:</red>
</p>
<p>Ви́дящи Тя распина́ема, Христе́,/ Тебе́ ро́ждшая вопия́ше:/ что стра́нное е́же ви́жу та́инство, Сы́не Мой,/ ка́ко на Дре́ве умира́еши, пло́тию пове́шен,/ жи́зни Пода́телю?</p>
<p>
<red>Тропа́рь святы́я, глас 8:</red>
</p>
<p>Варва́ру святу́ю почти́м:/ вра́жия бо се́ти сокруши́/ и, я́ко пти́ца, изба́вися от них/ по́мощию и ору́жием Креста́, всечестна́я.</p>
<p>
<red>Ин тропа́рь, глас 4:</red>
</p>
<p>А́гнице всеблаже́нная Варва́ро,/ Боже́ственне озари́вшися Све́том Святы́я Тро́ицы Трисо́лнечным/ и в купе́ли утверди́вшися,/ в побежде́ние ле́сти оте́ческия/ ве́ру испове́дала еси́ Христо́ву./ Тем, всечестна́я, свы́ше благода́ть тебе́ дарова́ Бог/ исцеля́ти неду́ги и боле́зни вся./ Его́же моли́, великому́ченице,/ да спасе́т ду́ши на́ша.</p>
<p>
<red>Сла́ва, тропа́рь преподо́бнаго, глас 8:</red>
</p>
<p>Правосла́вия наста́вниче,/ благоче́стия учи́телю и чистоты́,/ вселе́нныя свети́льниче,/ мона́шествующих Богодохнове́нное удобре́ние, Иоа́нне прему́дре,/ уче́ньми твои́ми вся просвети́л еси́, цевни́це духо́вная,/ моли́ Христа́ Бо́га спасти́ся душа́м на́шим.</p>
<p>
<red>И ны́не, Богоро́дичен.</red>
</p>
<p>
<red>НА У́ТРЕНИ</red>
</p>
<p>
<red>На</red> Бог Госпо́дь:
<red>тропа́рь святы́я два́жды. Сла́ва, преподо́бнаго. И ны́не, Богоро́дичен.</red></p>
<p>
<red>По 1-м стихосло́вии седа́лен, глас</red>4.</p>
<p>
<red>Подо́бен:</red> Я́ко до́бля:</p>
<p>Де́вства добро́тами и муче́ний кровьми́ ду́шу твою́ украси́вши,/ му́ченице сла́вная Варва́ро,/ вручи́лася еси́ Созда́вшему,/ сохраня́ющу тя нетле́нну во век и́стинно,/ о сем ликовству́ющи с во́инствы Арха́нгел и А́нгел,/ апо́стол, проро́к и му́ченик ликостоя́нии, всехва́льная.</p>
<p>
<red>Сла́ва, и ны́не, Богоро́дичен:</red>
</p>
<p>Я́ко моли́тву неусыпа́ющую,/ мольбу́ пребыва́ющу иму́щи, Пречи́стая, ко Го́споду,/ напа́сти успи́, и во́лны укроти́ окая́нныя моея́ души́,/ и в ско́рби су́щее се́рдце мое́ уте́ши, Отрокови́це, молю́ Тя,/ и облагода́ти ум мой, я́ко да досто́йно Тя просла́влю.</p>
<p>
<red>По 2-м стихосло́вии седа́лен, глас 4.</red>
</p>
<p>
<red>Подо́бен:</red> Я́ко до́бля:</p>
<p>Жениха́ Христа́ Кро́вию освяти́вшися, прехва́льная,/ твое́ю кро́вию украси́ла еси́ плотску́ю оде́жду./ Те́мже обою́ду просве́щшися, прехва́льная Варва́ро,/ све́тлаго сподо́билася еси́ черто́га Его́./ Его́же моли́ от тли и бед изба́вится ве́рою творя́щим всечестну́ю па́мять твою́.</p>
<p>
<red>Сла́ва, и ны́не, Богоро́дичен:</red>
</p>
<p>Ско́ро приими́, Влады́чице, моли́твы на́ша/ и сия принеси́ Твоему́ Сы́ну и Бо́гу, Госпоже́ Всенепоро́чная./ Изба́ви обстоя́ний к Тебе́ притека́ющия, сокруши́ кова́рства/ и низложи́ де́рзость вооружа́ющихся безбо́жных, Пречи́стая, на рабы́ Твоя́.</p>
<p>
<red>По полиеле́и седа́лен, глас 6.</red>
</p>
<p>
<red>Подо́бен:</red> Рукопи́саннаго о́браза:</p>
<p>Благода́ть чуде́с получи́вши,/ подае́ши исцеле́ния в ну́ждах и избавля́еши вся челове́ки па́губных неду́гов вся́ких./ Те́мже, к твоему́ хра́му притека́юще, воспева́ем твою́ па́мять, зову́ще:/ исхити́ рабы́ твоя́ от па́губных неможе́ний,/ де́во му́ченице Варва́ро,/ к Бо́гу моли́твами твои́ми.</p>
<p>
<red>Сла́ва, и ны́не, Богоро́дичен:</red>
</p>
<p>Богоро́дице Де́во, моли́ Сы́на Твоего́,/ во́лею пригвожде́ннаго на Кресте́/ и воскре́сшаго из ме́ртвых, Христа́ Бо́га на́шего,/ спасти́ся душа́м на́шим.</p>
<p>
<red>Степе́нна 1-й антифо́н 4-го гла́са. Проки́мен, глас 4:</red>Ди́вен Бог во святы́х Свои́х,/ Бог Изра́илев.
<red>Стих:</red>
В це́рквах благослови́те Бо́га, Го́спода от исто́чник Изра́илевых. Вся́кое дыха́ние
<red>: Ева́нгелие от Матфе́я, зачало 104.</red></p>
<p>
<red>По 50-м псалме́ стихи́ра, глас 6:</red>
</p>
<p>Отечество, род и име́ние оста́вивши, Варва́ро,/ и нечести́ваго отца́ возненави́девши,/ Бо́га возлюби́ла еси́,/ ему́же уневе́стилася еси́,/ и была́ еси́ великому́ченица наречена́./ Того́ моли́ спасти́ся душа́м на́шим.</p>
<p>
<red>Кано́н Богоро́дицы со ирмосо́м на 6 и святы́х два кано́на. Кано́н святы́я, глас 2.</red>
</p>
<p>
<red>Песнь 1</red>
</p>
<p>
<red>Ирмо́с:</red>
<emphasis>Во глубине́ постла́ иногда́/ фараони́тское всево́инство преоруже́нная си́ла,/ вопло́щшееся же Сло́во всезло́бный грех потреби́ло есть:/ препросла́вленный Госпо́дь сла́вно бо просла́вися.</emphasis>
</p>
<p>О Тро́ице Пребоже́ственная Честна́я!/ Я́же па́че ума́ дарова́ние Твои́м рабо́м подаю́щи,/ светоно́сную вдохни́ мра́чному моему́ уму́ лучу́/ твою́ похвали́ти му́ченицу Варва́ру при́снопа́мятную.</p>
<p>Похвале́ний всяк преде́л вои́стинну превзы́де/ Твои́х му́ченик сла́ва, Человеколю́бче;/ но, е́же от ве́ры по си́ле прие́м хвале́ние,/ возниспосли́, Влады́ко, бога́тно воздая́ние.</p>
<p>От терно́внаго ко́рене израсте́ ши́пок красне́йший,/ Це́рковь Христо́ву облагово́нстви,/ и червле́нием страда́ния обагри́вшися кро́вию сла́вная Варва́ра,/ ю́же досто́йно воспое́м.</p>
<p>
<red>Ин кано́н святы́я глас 8.</red>
</p>
<p>
<red>Песнь 1</red>
</p>
<p>
<red>Ирмо́с:</red>
<emphasis>Во́ду проше́д, я́ко су́шу,/ и еги́петскаго зла избежа́в,/ изра́ильтянин, вопия́ше:/ Изба́вителю и Бо́гу на́шему пои́м.</emphasis>
</p>
<p>Во́ду нече́стия тиме́нну оста́вивши,/ к воде́ чисти́тельной притекла́ еси́, Варва́ро,/ и на́ша очи́сти сердца, чи́сто пе́ти твоя́ страда́ния.</p>
<p>Водо́ю Креще́ния очи́стившися, великому́ченице,/ Чи́стому Жениху́, Христу́, прилепи́лася еси́,/ ему́же и нас чи́сто присво́й моли́твами твои́ми.</p>
<p>В воде́ пото́пльшему зми́я лука́ваго подо́бящися,/ кро́вию твое́ю страда́льческою вра́жию погрузи́ла еси́ си́лу, страстоно́сице,/ от него́же и нам изба́вится Спа́са умоли́.</p>
<p>
<red>Богоро́дичен:</red> Во́ду слез о́чищающую, Пречи́стая, пода́ждь ми/ и, очи́стивши мя от ка́ла беззако́ний,/ чи́ста предста́ви, Богороди́тельнице, Сы́ну Твоему́ и Бо́гу.</p>
<p>
<red>Ин кано́н преподо́бнаго, глас и ирмосы перваго кано́на.</red>
</p>
<p>
<red>Песнь 1</red>
</p>
<p>Твоя́ похвалы́ нача́ти хотя́щу ми,/ пода́ждь твой ны́не глас медото́чный, преподо́бне,/ и́мже правосла́вную уясни́л еси́ Це́рковь пе́сньми, о́тче Иоа́нне,/ я́же твою́ почита́ет па́мять.</p>
<p>Я́ко мудр и остроу́мен суди́я,/ изря́днейше су́щих естество́ смотря́я,/ нестоя́щих предразсуди́л еси́ ве́чнующая:/ привре́менными бо измени́л еси́ пребыва́ющая, о́тче Иоа́нне,/ иде́же тя и ны́не Христо́с просла́ви.</p>
<p>
<red>Богоро́дичен:</red> Превы́шши яви́лася еси́, Чи́стая, вся́кия тва́ри,/ ви́димыя же и неви́димыя, Присноде́во:/ Зижди́теля бо родила́ еси́,/ я́коже благоволи́ воплоти́тися во утро́бе Твоей,/ его́же со дерзнове́нием моли́ спасти́ пою́щия Тя.</p>
<p>
<red>Песнь 3</red>
</p>
<p>
<red>Ирмо́с:</red>
<emphasis>Процвела́ есть пусты́ня, я́ко крин, Го́споди,/ язы́ческая неплодя́щая, Це́рковь прише́ствием Твои́м,/ в не́йже утверди́ся мое́ се́рдце.</emphasis>
</p>
<p>Уя́звляема любо́вию Твое́ю, я́ко женихо́вою, Влады́ко,/ неоде́ржным стремле́нием страстоте́рпица Варва́ра/ все оте́ческое безбо́жие возненави́де.</p>
<p>Ни сла́дости красота́, ни цвет добро́ты, ни бога́тство же,/ ни сла́дости ю́ностныя услади́ша тя, Варва́ро сла́вная,/ Христу́ уневе́стившуюся, до́брая де́во.</p>
<p>К соверше́нным подвиго́м ничто́же яви́ся возбране́ние не́мощи же́нстей,/ ни ю́ность во́зраста, Христе́:/ неви́димою бо Твое́ю си́лою укрепля́ема.</p>
<p>
<red>Ин святы́я</red>
</p>
<p>
<red>Ирмо́с:</red>
<emphasis>Небе́снаго кру́га Верхотво́рче, Го́споди,/ и Це́ркве Зижди́телю,/ Ты мене́ утверди́ в любви́ Твое́й,/ жела́ний кра́ю, ве́рных утвержде́ние,/ Еди́не Человеколю́бче.</emphasis>
</p>
<p>Небе́снаго кру́га смотря́ющи украше́ние, му́драя де́во Варва́ро,/ Верхотво́рца позна́ла еси́,/ его́же и возлю́бльши, тому́ служи́ти изво́лила еси́./ И нас в любви́ его́ утверди́, мо́лимся.</p>
<p>Небе́снаго Творца́ в Тро́ице пресве́тлое изобразу́ющи естество́,/ три окна́ в ба́не оте́честей изобрази́ти повеле́ла еси́,/ Тро́ическому покланя́тися уча́щи Бо́жеству,/ ему́же и нас ве́чно покланя́тися сподо́би.</p>
<p>Небе́снаго черто́га жела́ющи,/ Небе́сному Жениху́ чистоту́ де́вства твоего́ соблю́ла еси́, вре́меннаго презре́вши./ И мене́ в чистоте́ тому́ служи́ти, му́ченице, укрепи́.</p>
<p>
<red>Богоро́дичен:</red> Небе́снаго Творца́, Богоро́дице Всепе́тая, поро́ждши,/ Небе́с простра́ннейша яви́лася еси́./ Мене́ от простра́ннаго пути́ поги́бельна укло́нши, на Небе́сный путь наста́ви, молю́ся.</p>
<p>
<red>Преподо́бнаго:</red>
</p>
<p>Расточи́л еси́ бога́тство, Бо́гу взаи́м дая́,/ те́мже тебе́ на Небесе́х угото́вася Ца́рство;/ но и ны́не воздая́ние, Иоа́нне, прия́л еси́ мно́гократное.</p>
<p>Прему́дрости тала́нт прие́м,/ дея́ньми украша́я, уясни́л еси́, Иоа́нне, Це́рковь Христо́ву,/ его́же многоусугубля́еши, и житие́ оста́вив.</p>
<p>
<red>Богоро́дичен: </red>Чи́ни удиви́шася А́нгельстии, Пречи́стая,/ и челове́ческая устраши́шася сердца́ о Рождестве́ Твое́м./ Те́мже Тя, Богоро́дицу, ве́рою чтим.</p>
<p>
<red>Конда́к преподо́бнаго, глас 4.</red>
</p>
<p>
<red>Подо́бен:</red> Вознесы́йся на Крест:</p>
<p>Песнопи́сца и честна́го Богоглаго́льника,/ Це́ркве наказа́теля и учи́теля/ и враго́в сопротивоборца́ Иоа́нна воспои́м:/ ору́жие бо взем— Крест Госпо́день,/ всю отрази́ ересе́й пре́лесть/ и я́ко те́плый предста́тель к Бо́гу/ всем подае́т прегреше́ний прощение.</p>
<p>
<red>И́кос:</red>
</p>
<p>Церко́вному наста́внику, и учи́телю, и жерцу́,/ я́ко таи́ннику неизглаго́ланных, возопие́м согла́сно:/ и́же к Бо́гу твои́ми моли́твами отве́рзи уста́ на́ша/ и сподо́би глаго́лати словеса́ уче́ний твои́х,/ ты бо Тро́ице яви́лся еси́ соприча́стник,/ я́ко друго́е со́лнце облиста́я в ми́ре,/ чудесы́ и уче́нии просия́в, я́ко Моисе́й,/ в зако́не Госпо́дни поуча́лся всегда́,/ сло́вом и де́лом был еси́ свети́льник/ и моля́ непреста́нно всем пода́ти прегреше́ний проще́ние.</p>
<p>
<red>Седа́лен, глас 3.</red>
</p>
<p>
<red>Подо́бен:</red> Красоте́ де́вства:</p>
<p>В страда́нии твое́м вся удиви́ла еси́,/ я́ко претерпе́вши мучи́телей ра́ны,/ вяза́ния, му́ки и темни́цы, Варва́ро прехва́льная./ Те́мже и вене́ц с Небесе́ тебе́ даде́ Христо́с,/ к Нему́же, возжеле́вши усе́рдно, притекла́ еси́;/ Той благода́ть подаде́ тебе́, му́ченице,/ врачева́ния источа́ти челове́ком.</p>
<p>
<red>Сла́ва, преподо́бнаго, глас то́йже:</red>
</p>
<p>Труба́ бла́гогласна освяще́на, свяще́ннейше, нам яви́лся еси́,/ песнопою́щи обра́зно уче́ния Го́спода и Спа́са конце́м,/ и твои́ми словесы́ мир просвети́л еси́, Иоа́нне преподо́бне,/ Христа́ Бо́га моли́ дарова́ти нам ве́лию ми́лость.</p>
<p>
<red>И ны́не, Богоро́дичен:</red>
</p>
<p>Боже́ственная ски́ния была́ еси́ Сло́ва,/ еди́на Пречи́стая Ма́ти Де́во, чистото́ю А́нгелы превозше́дшая;/ па́че всех мене́, персть бы́вша,/ оскверне́на плотски́ми прегреше́ньми,/ очи́сти моли́тв Твои́х Боже́ственными вода́ми,/ подаю́щи, Чи́стая, ве́лию ми́лость.</p>
<p>
<red>А́ще не поеши бдения, Крестобогоро́дичен:</red>
</p>
<p>Нескве́рная А́гница Сло́ва, Нетле́нная Де́ва Ма́ти,/ на Кресте́ зря́щи пове́шена из Нея́ без боле́зни прозя́бшаго,/ ма́терски подо́бно рыда́ющи, вопия́ше:/ увы́ Мне, Ча́до Мое́, ка́ко стра́ждеши во́лею,/ хотя́ изба́вити от страсте́й безче́стия челове́ка?</p>
<p>
<red>Песнь 4</red>
</p>
<p>
<red>Ирмо́с:</red>
<emphasis>Прише́л еси́ от Де́вы не хода́тай, ни А́нгел,/ но Сам, Го́споди, вопло́щся,/ и спасл еси́ всего́ мя, челове́ка./ Тем зову́ Ти: сла́ва си́ле Твое́й, Го́споди.</emphasis>
</p>
<p>Из Де́вы рождся,/ дарова́л еси́ отрокови́цам де́вам киче́ние низложи́ти льсти́ваго;/ те́мже добропобе́дная Варва́ра сего́ го́рды́ни поруга́ся.</p>
<p>Прама́ти, хитростьми́ льсти́ваго прельсти́вшися пе́рвее,/ пи́щи изгна́на бысть ра́йския;/ Варва́ра же, сему́ поруга́вшися,/ в Небе́снем черто́зе ны́не водворя́ется.</p>
<p>Кресто́м Твои́м сме́рти си́лу разори́л еси́;/ те́мже, телесе́ отрокови́ца, Христе́, не пощаде́вши,/ терпи́т до́блественнейше ра́ны Варва́ра/ тве́рдым умо́м.</p>
<p>
<red>Ин святы́я</red>
</p>
<p>
<red>Ирмо́с:</red>
<emphasis>Услы́шах, Го́споди,/ смотре́ния Твоего́ та́инство,/ разуме́х дела́ Твоя́/ и просла́вих Твое́ Божество́.</emphasis>
</p>
<p>Услы́шавши, Варва́ро, небеса́, пове́дающа сла́ву Бо́жию,/ на земли́ Бо́га сла́вити возжела́ла еси́,/ его́же сла́вы и нас сподо́би.</p>
<p>Услы́шав оте́ц твой тебе́, Вы́шняго Отца́ испове́дующую,/ гоня́ше на убие́ние,/ но не возмо́же отто́ргнута от и́стиннаго Бо́га.</p>
<p>Услы́шавши преще́ния оте́ческая/ и му́ки от него́ терпя́щи, Варва́ро,/ непоколеби́ма пребыла́ еси́/ и мене́ непоколеби́ма в доброде́телех упра́ви.</p>
<p>
<red>Богоро́дичен:</red> Услы́ши, Пречи́стая Влады́чице, моле́ние мое́,/ и изба́ви мя от зол,/ и глас благослове́нных, призыва́ющий в Ца́рство, слы́шати удосто́й.</p>
<p>
<red>Преподо́бнаго:</red>
</p>
<p>Повеле́нию Христо́ву повину́вся, оста́вил еси́ мирску́ю красоту́,/ бога́тство, сла́дость, све́тлость,/ его́же ра́ди, взем твой крест,/ после́довал еси́, Иоа́нне му́дре.</p>
<p>Сообнища́в обнища́вшему Христу́ челове́ческаго ра́ди спасе́ния,/ спросла́вился еси́, я́коже Той обеща́ся,/ и сца́рствуеши же присноца́рствующему, Иоа́нне.</p>
<p>
<red>Богоро́дичен:</red> Тя, приста́нище спасе́ния и сте́ну необори́му,/ Богоро́дице Влады́чице, вси ве́рнии ве́мы:/ Ты бо моли́твами Твои́ми от бед избавля́еши ду́ши́ на́ша.</p>
<p>
<red>Песнь 5</red>
</p>
<p>
<red>Ирмо́с:</red>
<emphasis>Хода́тай Бо́гу и челове́ком был еси́, Христе́ Бо́же:/ Тобо́ю бо, Влады́ко, к Светонача́льнику, Отцу́ Твоему́,/ от но́щи неве́дения/ приведе́ние и́мамы.</emphasis>
</p>
<p>Око́нцы треми́ ба́ни просвеща́тися повеле́вши,/ та́инственно написа́ла еси́ креще́ние, Варва́ро,/ Тро́ичным све́том души́ светоно́сное су́щее очище́ние.</p>
<p>Су́щаго Бо́га разже́гшися ре́вностию,/ лжеиме́нных богов скверна́вая оплева́ ли́ца Варва́ра всехва́льная,/ руга́ющися отрокови́ца вне́шнему́ мироде́ржцу.</p>
<p>Неи́стовства лю́таго о́тча укло́ншуюся Варва́ру,/ разсту́пльшися, а́бие гора́ прия́т,/ я́коже дре́вле приснопа́мятную первому́ченицу Фе́клу,/ Христу́ чудоде́йствовавшу.</p>
<p>
<red>Ин святы́я</red>
</p>
<p>
<red>Ирмо́с:</red>
<emphasis>Просвети́ нас повеле́нии Твои́ми, Го́споди,/ и мы́шцею Твое́ю высо́кою/ Твой мир пода́ждь нам,/ Человеколю́бче.</emphasis>
</p>
<p>Просвети́вши свещу́ свою́, му́ченице, ве́рою,/ свеща́ми опали́ти те́ло твое́ преда́ла еси́,/ в черто́г Небе́сный све́тло вни́ти жела́ющи.</p>
<p>Просвеща́хуся ве́рою неве́рием омраче́ннии лю́дие,/ ви́дяще тя, жже́ния, бие́ния,/ ре́зания терпя́щую до́блественне, му́ченице.</p>
<p>Просвети́ мя, о Варва́ро, омраче́ннаго мглою грехо́вною,/ и Све́том Невече́рним осиява́тися, све́тлая де́во, молю́ся, сотвори́.</p>
<p>
<red>Богоро́дичен:</red> Просвети́ла еси́ потемне́нное естество́, Богоро́дице,/ Свет и́стинный ро́ждши./ Те́мже и мене́, све́том просвети́вши,/ от мра́чных враг свободи́.</p>
<p>
<red>Преподо́бнаго:</red>
</p>
<p>Стра́хом Христо́вым, о́тче, утвержда́емь к Боже́ственней жи́зни,/ плотско́е мудрова́ние все покори́л еси́ ду́ху,/ твоя́, Иоа́нне, чу́вства о́чищая.</p>
<p>Очи́стив вся́кия скве́рны те́ло,/ и ум, и ду́шу тщали́во, Богому́дре,/ зарю́ прия́л еси́ трисо́лнечную, Иоа́нне,/ све́тлыми тя бога́тящую дарова́нии.</p>
<p>
<red>Богоро́дичен:</red> Моли́ Твоего́ Сы́на и Го́спода, Де́во Чи́стая,/ плене́нным избавле́ние от проти́внаго обстоя́ния,/ на Тя наде́ющимся, ми́рное дарова́ти.</p>
<p>
<red>Песнь 6</red>
</p>
<p>
<red>Ирмо́с:</red>
<emphasis>Во глубине́ грехо́вней содержи́мь е́смь, Спа́се,/ и в пучи́не жите́йстей обурева́емь,/ но, я́коже Ио́ну от зве́ря,/ и мене́ от страсте́й возведи́ и спаси́ мя.</emphasis>
</p>
<p>Я́коже обеща́лся еси́ му́дрость дарова́ти, Спа́се, Богонауче́ну/ тебе́ ра́ди стоя́щим пред суди́щем мучи́телей,/ ея́же му́ченица Варва́ра испо́лнися.</p>
<p>Безбо́жных лесть изобличи́ла еси́ сло́вом Богому́дрым, Варва́ро сла́вная,/ терпе́нием же дел мучи́телей мудрова́ния удиви́ла еси́.</p>
<p>Ра́нам неща́дно строга́тися,/ ру́бы же власяны́ми тве́рдо востира́тися Христа́ ра́ди/ непоро́чная страстоте́рпица те́ло преда́де́.</p>
<p>
<red>Ин святы́я</red>
</p>
<p>
<red>Ирмо́с:</red>
<emphasis>Моли́тву пролию́ ко Го́споду/ и тому́ возвещу́ печа́ли моя́,/ я́ко зол душа́ моя́ испо́лнися/ и живо́т мой а́ду прибли́жися,/ и молю́ся, я́ко Ио́на:/ от тли, Бо́же, возведи́ мя.</emphasis>
</p>
<p>Моли́тву твою́ страда́льческую услы́шав, Христо́с, Варва́ро,/ в темни́це затворе́нную посети́,/ исцеле́ние от ран подаде́ и на по́двиг укрепи́,/ ты же моя́ ра́ны грехо́вныя уврачу́й, му́ченице, молю́ся.</p>
<p>Моли́твою ти, и страда́льческим тве́рдым терпе́нием,/ и чу́дным исцеле́нием Иулиани́ю от злоче́стия привлекла еси́/ страда́ти с тобо́ю за Христа́,/ привлецы́ и мене́ к Го́рнему́ мудрова́нию, страстоно́сице.</p>
<p>Моли́тву всяк принося́й с ве́рою тебе́, му́ченице,/ и к моща́м твои́м святы́м притека́яй,/ душе́вных страсте́й и теле́сных исцеле́ние ско́ро прие́млет,/ е́же и нам бога́тно подава́й, мо́лимся.</p>
<p>
<red>Богоро́дичен:</red> Моли́тву на́шу приими́, Пречи́стая,/ и моли́твою Ти всемо́щною изба́вити нас от враг ви́димых и неви́димых,/ от грехо́в же и вся́кия му́ки моли́,/ его́же родила́ еси́, Челове́колюбца Бо́га.</p>
<p>
<red>Преподо́бнаго:</red>
</p>
<p>Просвети́вся ду́ха благода́тию,/ Боже́ственных и челове́ческих зна́нием веще́й я́сно обогати́вся,/ тре́бующим, Иоа́нне, незави́стно препо́дал еси́.</p>
<p>Подо́бие лико́м Небе́сным, му́дре,/ Це́рковь правосла́вно украси́л еси́,/ ликостоя́нныя пе́сни приглаша́я Тро́ице Боговеща́нныя.</p>
<p>
<red>Богоро́дичен:</red> Неискусому́жно, Де́во, родила́ еси́ и ве́чнуеши Де́ва,/ явля́ющи и́стиннаго Божества́, Сы́на и Бо́га Твоего́, о́бразы.</p>
<p>
<red>Конда́к, глас 4.</red>
</p>
<p>
<red>Подо́бен:</red> Вознесы́йся на Крест:</p>
<p>В Тро́ице благоче́стно пева́емому,/ после́довавши Бо́гу, страстоте́рпице,/ и́дольская притупи́ла еси́ чти́лища;/ посреде́ же по́двига страда́льчествутощи, Варва́ро,/ мучи́телей преще́ния не устраши́лася еси́, мужему́дрениая,/ велегласно пою́щи при́сно:/ Тро́ицу чту, Еди́но Божество́.</p>
<p>
<red>И́кос:</red>
</p>
<p>Уневе́стившуюся Христу́ муче́нием Варва́ру,/ соше́дшеся, почти́м досто́йно:/ я́ко да, тоя́ моли́твами па́губы душетле́нныя изба́вльшеся/ и губи́тельства, тру́са и паде́жа, житие́ в ми́ре препрово́дим,/ сподо́бившеся со все́ми святы́ми, от ве́ка Бо́гу благоугоди́вшими,/ ходи́ти во све́те и пе́ти с ни́ми,/ удиви́л еси́, Спа́се, твоя́ ми́лости/ всем челове́ком, ве́рою испове́дающим:/ Тро́ицу чтим, Еди́но Божество́.</p>
<p>
<red>Песнь 7</red>
</p>
<p>
<red>Ирмо́с:</red>
<emphasis>Богопроти́вное веле́ние беззако́ннующаго мучи́теля/ высо́к пла́мень вознесло́ есть./ Христо́с же простре́ Богочести́вым отроко́м ро́су духо́вную,/ Сый благослове́н и препросла́влен.</emphasis>
</p>
<p>И́же зе́млю погуби́ти и потреби́ти мо́ре мучи́тель, су́етно свире́пствуя,/ я́ко игра́лище, лежи́т Варва́ры отрокови́цы под нога́ми:/ сего́ бо попра́в, Христо́с, я́коже пти́цу ху́ду, связа́.</p>
<p>Ра́нами нестерпи́мыми твоему́ стру́жему те́лу всему́,/ обагре́ну же крове́й ка́плями,/ свеща́ми, претерпе́ла еси́, пали́ма по ре́бром,/ му́ченице всехва́льная,/ Христа́ бла́годарящи, Варва́ро сла́вная.</p>
<p>О, безчелове́чнаго и немилосе́рдаго/ мучи́телей суровства́ и мно́жайшаго безбо́жества!/ Сосцы́ бо му́ченицы, я́коже в мясосе́чнице, лю́те мечи́ отсеца́ху,/ ум утвержда́ющия Подвигополо́жнику Христу́.</p>
<p>
<red>Ин святы́я</red>
</p>
<p>
<red>Ирмо́с:</red>
<emphasis>О́троцы евре́йстии в пещи́/ попра́ша пла́мень дерзнове́нно/ и на ро́су огнь преложи́ша, вопию́ще:/ благослове́н еси́, Го́споди Бо́же, во ве́ки.</emphasis>
</p>
<p>Де́ти евре́йския А́нгел от огня́ неопа́льны сохрани́вый/ и тебе́, Варва́ро, нагу води́му, от студа́ защити́,/ оде́ждою свы́ше обле́к, пою́щую:/ благослове́н еси́, Го́споди Бо́же, во ве́ки.</p>
<p>Де́тское игра́лище вменя́ющи му́ки,/ не пощади́ла еси́ те́ла твоего́,/ е́же бы́ти ему́ за Христа́ стру́жему и о́стро стира́ему, великому́ченице, пою́щи:/ благослове́н еси́, Го́споди Бо́же, во ве́ки.</p>
<p>Дете́й евре́йских и аз подража́я, Варва́ро,/ хвалю Христа́, да́вшаго тебе́ кре́пость,/ ты же мя, на по́двиг доброде́телей укре́пльши,/ оде́ждою Небе́сною облещи́ся сподо́би во ве́ки.</p>
<p>
<red>Богоро́дичен:</red> Деторо́дию Твоему́, Де́вою и по рождестве́ пребы́вшу, дивлю́ся, Богоро́дице,/ удиви́ у́бо и на мне ми́лость Сы́на Твоего́,/ да, поми́лован Тобо́ю, пою́:/ благослове́н Бог, ублагослови́вый Тя, Ма́терь Свою́, во ве́ки.</p>
<p>Преподо́бнаго:</p>
<p>Ре́вностию разжига́емь,/ богобо́рных ересе́й вся́кое злоу́мие возрази́л еси́ све́тлыми пи́сании,/ убели́в всем я́сно дре́вле се́янная,/ му́дрыми, о Иоа́нне, напи́санныя то́нко.</p>
<p>Те́пле обличи́л еси́ злоиме́нных учени́ков Ма́нента ху́льное нече́стие,/ разврати́ти покуси́вшееся Це́рковь Христо́ву,/ словесы́ и догма́ты твои́ми, о Иоа́нне,/ я́же счини́л еси́.</p>
<p>
<red>Богоро́дичен:</red> Святы́х святе́йшую поразумева́ем Тя,/ я́ко Еди́ну ро́ждшую Бо́га непреме́ннаго,/ Де́во нескве́рная, Ма́ти безневе́стная:/ всем бо источи́ла еси́ ве́рным нетле́ние/ Боже́ственным Рождество́м Твои́м.</p>
<p>
<red>Песнь 8</red>
</p>
<p>
<red>Ирмо́с</red>:
<emphasis>Пещь иногда́ о́гненная в  Вавило́не де́йства разделя́ше/ Бо́жиим веле́нием, халде́и опаля́ющая,/ ве́рныя же ороша́ющая, пою́щия:/ благослови́те, вся дела́ Госпо́дня, Го́спода.</emphasis></p>
<p>Яви́ся тебе́ Христо́с во Све́те непристу́пнем,/ заключе́нней, о Варва́ро, в темни́це,/ дерза́ти повелева́я, и ра́ны врачу́я, и ра́дость да́руя:/ те́мже впери́лася еси́ твоего́ Жениха́ раче́нием.</p>
<p>Яви́ся, Христе́, явле́нно прорече́ние Твое́ испо́лнено:/ оте́ц бо ча́до на смерть предае́т,/ самоде́латель же закла́ния быв окая́нный роди́тель Твоея́ му́ченицы./ Те́мже с Небесе́ огне́м истреби́ся.</p>
<p>А́нгел све́тел оде́ждею светови́дною/ тя, Христа́ ра́ди обнаже́нную, честна́я Варва́ро, оде́яше,/ я́коже неве́сту, обходя́щу стра́сти:/ оде́жди бо, му́ченице, совлекла́ся еси́, Боже́ственное прие́мши измене́ние.</p>
<p>
<red>Ин святы́я</red>
</p>
<p>
<red>Ирмо́с:</red>
<emphasis>Победи́тели мучи́теля и пла́мене/ благода́тию Твое́ю бы́вше,/ за́поведем Твои́м зело́ прилежа́ще,/ о́троцы вопия́ху:/ благослови́те, вся дела́ Госпо́дня, Го́спода.</emphasis>
</p>
<p>Победи́телие непобеди́мыя твоея́ ве́ры мучи́телие тща́щеся бы́ти,/ сосца́ твоя́ неща́дно отре́зоваху,/ ты же, тве́рдо терпя́щи, млеко́м уче́ния о Бо́зе напои́ла еси́ предстоя́щия/ и благословя́щия Христа́ во ве́ки.</p>
<p>Победи́ла еси́ му́жеством твои́м, му́ченице Варва́ро, вся мучи́тельская ухищре́ния./ моли́ у́бо Влады́ку Христа́, мо́лим тя,/ всем ве́рным на враги́ побе́ду да́ти, пою́щим:/ благослови́те, вся дела́, Го́спода/ и превозноси́те его́ во ве́ки.</p>
<p>Победи́тельница суро́ваго отца́ твоего́ яви́лася еси́, му́ченице:/ он бо Небе́сным огне́м во а́дский огнь низведе́ся,/ ты же на Не́бо возшла́ еси́,/ е́же и мне исхо́да́тайствуй, от огня́ избавля́ющи мя во ве́ки.</p>
<p>
<red>Богоро́дичен:</red> Победи́, Пречи́стая, враго́в ви́димых и неви́димых, низложи́ти нас тща́щихся,/ и страсте́й мя вся́ких изба́ви, да пою́ торже́ственне:/ благослови́те, вся дела́, Го́спода/ и превозноси́те Его во ве́ки.</p>
<p>
<red>Преподо́бнаго:</red>
</p>
<p>Обличи́л еси́ я́ве, треблаже́нне Иоа́нне,/ Несто́риево разделе́ние, Севи́рово слия́ние, единово́льное пребезу́мие,/ ве́ру же единоде́йственну/ сия́ние Правосла́вия всем облиста́в конце́м.</p>
<p>Все́я враг пле́велы обы́чно ерети́ческия в Це́ркви Христо́ве,/ сего́ поклоне́ния отмета́тися во ико́нах честны́х,/ но обре́те не дре́млюща тя, всеблаже́нне Иоа́нне,/ вся́кое се́мя злое искореня́юща.</p>
<p>
<red>Богоро́дичен:</red> Ты от Отца́ неразлу́чнаго, во чре́ве бо́гомужно пожи́вшаго,/ безсе́менно зачала́ еси́ и несказа́нно родила́ еси́, Богороди́тельнице Пречи́стая:/ те́мже Тя, спасе́ние всех нас, испове́даем.</p>
<p>
<red>Песнь 9</red>
</p>
<p>
<red>Ирмо́с</red>:
<emphasis>Безнача́льна Роди́теля Сын, Бог и Госпо́дь,/ вопло́щся от Де́вы, нам яви́ся,/ омраче́нная просвети́ти, собра́ти расточе́нная./ Тем Всепе́тую Богоро́дицу велича́ем.</emphasis></p>
<p>Сла́вную иму́щи прия́ти кончи́ну мече́м, Варва́ро, муче́ния твоего́,/ со Иулиани́ею венце́в му́ченических сподо́бльшися,/ глас Боже́ственный услы́шала еси́,/ исполня́ющий моле́ния твоя́.</p>
<p>Твоему́ сочета́вшийся ны́не Всецарю́, Жениху́ Христу́,/ облиста́ющися сла́вою, Варва́ро, Боже́ственнаго све́та/ в Небе́сных черто́зех, певцы́ твоя́ назира́й,/ страсте́й изменя́ющи и приводя́щи живу́щему Бо́гу.</p>
<p>Исполня́я твое́ проше́ние, Варва́ро страстоте́рпице,/ Христо́с врачева́ния подае́т соверша́ющим твою́ ве́рою ле́тнюю па́мять,/ я́ко и́стинно морски́й песок, твоя́ превзыдо́ша благосла́вная чудоде́йства.</p>
<p>
<red>Ин святы́я</red>
</p>
<p>
<red>Ирмо́с:</red>
<emphasis>Вои́стинну Богоро́дицу,/ Тя испове́дуем,/ спасе́ннии Тобо́ю, Де́во Чи́стая,/ с Безпло́тными ли́ки Тя велича́юще.</emphasis>
</p>
<p>Вои́стинну Бо́га испове́дающи, му́ченице,/ черто́г Небе́сный насле́дила еси́,/ его́же и нас сподо́би,/ да с тобо́ю Христа́ ве́чно велича́ем.</p>
<p>Вои́стинну на тебе́, Варва́ро, испо́лнися Христо́во прорече́ние:/ преда́ст оте́ц ча́до на смерть,/ е́юже ты ве́чный живо́т обрела еси́.</p>
<p>Вои́стинну никто́же, притека́яй к тебе́, страстоно́сице,/ тощ благода́ти твоея́ отхо́дит,/ ея́же и мене́ испо́лни, молю́ся.</p>
<p>
<red>Богоро́дичен:</red> Вои́стинну и́стиннаго Бо́га пло́тию, Богоро́дице, родила́ еси́,/ его́же ми́лостива нам в День Суда́ соде́лай,/ да безконе́чно с Ним Тя велича́ем.</p>
<p>
<red>Преподо́бнаго:</red>
</p>
<p>Научи́л еси́ вся церко́вныя пе́ти сы́ны правосла́вно Еди́ницу в Тро́ице Честну́ю,/ воплоще́ние же Сло́ва Боже́ственное богосло́вити я́ве, Иоа́нне,/ уясня́я неудобопости́жная мно́гим во Свяще́нных Писа́ниих.</p>
<p>Святы́х чи́ны песносло́вив, преподо́бне,/ Чи́стую Богоро́дицу, Христо́ва Предтечу,/ та́же апо́столы, проро́ки с по́стники и му́дрыя учи́тели,/ пра́ведники и му́ченики,/ в тех ны́не водворя́ешися ски́ниих.</p>
<p>
<red>Богоро́дичен:</red> Черто́г была́ еси́/ и́же па́че ума́ вопло́щения Сло́ва, Де́во Богороди́тельнице,/ оде́яна сла́вою доброде́телей и испещре́на./ Тем Тя, Всенепоро́чная, Богоро́дицу возвеща́ем.</p>
<p>
<red>Свети́лен святы́я.</red>
</p>
<p>
<red>Подо́бен:</red> Жены́, услы́шите:</p>
<p>Я́ко ши́пок красне́йший,/ из терно́внаго израсла́ еси́ ко́рене, де́во Варва́ро,/ же́ртвою, му́ченице, свяще́ннаго страда́ния обагри́вшися кро́вию./ И ны́не Боже́ственную твою́ па́мять соверша́ющия любо́вию спаса́й от бед.</p>
<p>
<red>Сла́ва, преподо́бнаго:</red>
</p>
<p>Я́ко Боже́ствен свет, о́тче наш, Це́ркви возсия́л еси́,/ пе́ний твои́х сию све́тлостию облиста́в/ и све́том нра́ва твоего́, и́мже Христо́вы догма́ты явля́еши укра́шены,/ к нему́же не преста́й о нас моля́ся, Иоа́нне.</p>
<p>
<red>И ны́не, Богоро́дичен:</red>
</p>
<p>Вои́стинну Тя Богоро́дицу испове́дуем, Влады́чице, Тобо́ю спаса́емии:/ и́бо Бо́га неизрече́нно родила́ еси́,/ разори́вшаго Кресто́м смерть/ и к Себе́ привле́кшаго преподо́бных собо́ры,/ с ни́миже восхваля́ем Тя, Де́во.</p>
<p>
<red>На хвали́тех стихи́ры святы́я, на 4.</red>
</p>
<p>
<red>Глас 1. Самогла́сен. Анато</red>́
<red>лиево:</red></p>
<p>Земны́я пи́щи наслажде́ние презре́вши/ и о́тчее бога́тство,/ ку́пно же и сла́ву возненави́девши,/ Небе́снаго Жениха́ возлюби́ла еси́,/ Варва́ро все сла́вная:/ мече́м бо во главу́ отсе́кшися,/ с му́дрыми вошла́ еси́ де́вами к Жениху́ Христу́./ Те́мже и губи́тельный неду́г отгоня́ющи,/ ве́рныя врачу́еши де́йством Свята́го Ду́ха/ и моли́шися непреста́нно о душа́х на́ших.</p>
<p>
<red>Глас 2. Византи́ево:</red>
</p>
<p>Посрами́ся лука́вый враг,/ от жены́ побежде́н,/ я́ко прама́терь и́мяше де́йство ко греху́:/ от Де́вы бо вопло́щшееся Сло́во О́тчее/ непрело́жно и несме́сно,/ я́ко весть Еди́н Сам,/ кля́тву разруши́ Е́вину и Ада́мову Христо́с,/ венча́вый досто́йно Варва́ру му́ченицу/ и тоя́ ра́ди да́руя ми́ру очще́ние и ве́лию ми́лость.</p>
<p>Богозва́нная му́ченица Варва́ра,/ на суди́щи стра́ждущи, глаго́лаше:/ лю́ты у́бо ны́нешния му́ки, о мучи́телие,/ но ра́достно ве́чныя жи́зни восприя́тие;/ не предпочту́ же отню́д земны́х па́че Небе́сных./ Сего́ ра́ди сецы́те,/ стружи́те пло́ти и огню преда́йте мя,/ ра́дующися, отъиду́ к Жениху́ моему́ Христу́./ Ея́же моли́твами, Христе́ Бо́же,/ ми́лости Твоя́ низпосли́/ и спаси́ ны, тоя́ страда́ния соверша́ющия ве́рно.</p>
<p>Торже́ство́ днесь страстоте́рпицы Варва́ры,/ прииди́те, лю́дие, воспои́м:/ тоя́ бо ниже́ меч, ниже́ огнь, ниже́ и́ная мука,/ ниже́ многоплете́нная велиа́ра ловле́ния победи́ша./ И к ней ве́рою возопие́м:/ Христа́ моли́, доброму́ченице всесла́вная,/ дарова́ти нам ве́лию ми́лость.</p>
<p>
<red>Сла́ва, глас 6: Иоа́нна мона́ха:</red>
</p>
<p>Страда́льческим ше́ствовавши путе́м,/ прароди́тельнаго избежа́ла еси́ сове́та, Варва́ро всечестна́я,/ и, я́ко у́бо де́ва мудра́, свещу́ нося́щи,/ вошла́ еси́ во дворы́ Го́спода твоего́,/ и, я́ко му́ченица му́жественна,/ благода́ть прия́ла еси́ цели́ти плотски́я стра́сти./ Но и нас, воспева́ющих тя,/ душе́вных боле́зней изба́ви/ к Бо́гу моли́гвами твои́ми.</p>
<p>
<red>И ны́не, Богоро́дичен:</red>
</p>
<p>Никто́же, притека́яй к Тебе́,/ посрамле́н от Тебе́ исхо́дит, Пречи́стая Богоро́дице Де́во,/ но проси́т благода́ти/ и прие́млет дарова́ние к поле́зному проше́нию.</p>
<p>
<red>А́ще не поеши бдения, Крестобогоро́дичен:</red>
</p>
<p>Всечи́стая, я́ко ви́де Тебе́,на Кресте́ пове́шена,/ пла́чущи, вопия́ше ма́терски:/ Сы́не Мой и Бо́же Мой,/ сладча́йшее Мое́ Ча́до,/ ка́ко терпи́ши страсть поно́сную?</p>
<p>
<red>На стихо́вне Окто́иха.</red>
</p>
<p>
<red>Сла́ва, преподо́бнаго, глас 8:</red>
</p>
<p>Мона́хов мно́жества/ наста́вника тя почита́ем, о́тче наш Иоа́нне./ Твое́ю бо стезе́ю вои́стинну пра́во ходи́ти позна́хом./ Блаже́н еси́, Христу́ рабо́тав,/ и вра́жию обличи́л еси́ си́лу,/ А́нгелов собесе́дниче, преподо́бных соприча́стниче и пра́ведных;/ с ни́миже моли́ся Го́сподеви/ поми́ловатися душа́м на́шим.</p>
<p>
<red>И ны́не, Богоро́дичен или́ Крестобогоро́дичен, глас то́йже.</red>
</p>
<p>
<red>Подо́бен:</red> О, пресла́внаго чудесе́:</p>
<p>Не терплю, Ча́до, ви́дящи Тя, на Дре́ве усну́вша,/ бо́дрость всем подаю́щаго,/ я́ко да и́же дре́вле преступле́ния плодо́м/ сном поги́бельным усну́вшим/ Боже́ственную и спаси́тельную бо́дрость по́даси,/ Де́ва глаго́лаше, пла́чущи, ю́же велича́ем.</p>
<p>
<red>НА ЛИТУРГИ́И</red>
</p>
<p>
<red>Блаже́нны от кано́на му́ченицы, песнь 3-я и преподо́бнаго песнь 6-я. Проки́мен, глас 4:</red>Ди́вен Бог во святы́х Свои́х,/ Бог Изра́илев.
<red>Стих:</red>
В це́рквах благослови́те Бо́га, Го́спода от исто́чник Изра́илевых.
<red>Апо́стол к Гала́том, зачало 208.</red>
Аллилу́ия,
<red>глас 1:</red>
Терпя́, потерпе́х Го́спода, и внят ми.
<red>Ева́нгелие от Ма́рка, зачало 21. Прича́стен:</red>
Ра́дуйтеся, пра́веднии:</p>
<p>
<red>Святая великомученица Варвара</red>была дочерью знатного язычника Диоскора, жила с отцом в городе Илиополе Финикийском, в царствование Максимиана Галерия (305-311). Она рано лишилась матери. Овдовев, Диоскор сосредоточил все свое внимание на воспитании единственной дочери. Варвара радовала его способностями и красотой. Он поселил дочь в башне, скрывая ее от посторонних глаз. К ней имели доступ только языческие учителя и служанки.</p>
<p>В уединении Варвара наблюдала жизнь природы, красота которой вносила в ее душу неизъяснимое утешение. Она стала задумываться над тем, Кто создал всю эту красоту? Бездушные идолы, сделанные человеческими руками, которым поклонялся ее отец, не могли быть источником жизни. Руководимая Духом Святым, Варвара пришла к мысли о - Едином, Животворящем Боге, Создателе вселенной.</p>
<p>Многие знатные и Богатые юноши, слыша о красоте и целомудрии Варвары, добивались ее руки. Диоскор предложил дочери выбрать себе - жениха, но Варвара решительно отказалась. Диоскор огорчился настойчивостью дочери и уехал из Илиополя, рассчитывая, что в его отсутствие Варвара будет скучать и переменит свое решение. Он предоставил ей полную свободу, надеясь, что беседы с разными людьми и новые знакомые повлияют на дочь, и она согласится вступить в брак.</p>
<p>Вскоре после отъезда отца Варвара познакомилась с девушками-христианками, которые рассказали ей о Боговоплощении Иисуса Христа и его искупительной жертве, о всеобщем воскресении и будущем суде живых и мертвых, о вечных муках грешников и идолопоклонников и блаженстве праведников. В сердце Варвары, давно жаждавшей слышать слово истины, загорелась любо́вь ко Господу Иисусу Христу и желание быть христианкой. Промыслом Божиим в то время в Илиополе находился пресвитер из Александрии. От него Варвара научилась основам христианской веры и приняла святое Крещение.</p>
<p>Перед отъездом Диоскор приказал построить баню с двумя окнами в честь солнца и луны. Варвара же упросила рабочих сделать три окна, во образ Троичного Света. Рядом с баней была купель, обнесенная мраморной оградой. На восточной стороне ограды Варвара начертала пальцем крест, который запечатлелся на камне, как будто был выбит железом. След стопы святой отпечатался на каменной ступени, и из него забил источник целебной воды.</p>
<p>Вскоре вернулся Диоскор и, узнав о распоряжении Варвары, остался им недоволен. При объяснении с ней он с ужасом узнал, что его дочь — христианка. Диоскор в ярости выхватил меч и хотел ударить им Варвару, но она бросилась бежать. Когда Диоскор стал догонять ее, дорогу Варваре преградила гора. Святая обратилась к Богу за помощью. Гора расступилась, и она вошла в расселину, по которой вышла на вершину горы. Там Варвара укрылась в пещере.</p>
<p>Диоскор нашел дочь с помощью пастуха, жестоко избил ее, а затем закрыл в небольшой темной комнате и стал морить голодом и жаждой, чтобы заставить отречься от христианской веры. Не добившись этого, он предал свою дочь в руки правителя Мартиана, гонителя христиан.</p>
<p>Мартиан долго старался уговорить святую Варвару поклониться идолам. Он обещал ей всякие земные блага, а затем, видя ее непреклонность, отдал на истязания: святую Варвару били воловьими жилами до тех пор, пока земля вокруг не обагрилась кровью. После избиения раны натерли власяницей. Едва живую Варвару бросили в темницу. В полночь темницу осиял несказанный Свет, и Сам Господь Иисус Христос явился к страждущей великомученице, исцелил ее раны, ниспослал ее душе радость, утешил надеждою блаженства в Небесном Царстве.</p>
<p>На следующий день великомученица Варвара вновь предстала перед судилищем Мартиана. Видя ее исцеленной от ран, правитель не вразумился и вновь предложил ей принести жертву идолам, убеждая, что это они исцелили ее. Но святая Варвара прославила Господа Иисуса Христа — истинного целителя душ и телес. Ее подвергли еще большим мукам.</p>
<p>В толпе стояла христианка Иулиания († ок. 306), которая с возмущением стала обличать жестокость Мартиана и объявила перед всеми, что она тоже христианка. Ее схватили и начали истязать так же, как и великомученицу Варвару. Мучениц подвесили и стали бить воловьими жилами и скрести железными скребками. Затем великомученице Варваре отрезали сосцы и обнаженную повели по городу. Но Ангел Господень прикрыл великомученицу: ее наготу не увидели смотревшие на это истязание.</p>
<p>Правитель приговорил обеих мучениц к усечению мечом. Над святой великомученицей Варварой казнь совершил ее отец. Это произошло около 306 года. Мартиан и Диоскор сразу после казни получили возмездие от Бога: они погибли от удара молнии.</p>
<p>В предсмертной молитве святая великомученица Варвара просила Господа, чтобы Он избавлял всех, прибегающих к ее помощи; от нечаянных бед, от внезапной смерти без покаяния и изливал бы на них Свою благодать. В ответ она услышала голос с Неба, обещавший исполнить просимое. Тела святых мучениц похоронил Галентиан; впоследствии он же устроил над их могилой церковь.</p>
<p>В VI в. мощи святой великомученицы Варвары были перенесены в Константинополь.</p>
<p>По промыслу Божию, дочь византийского императора Алексия I Комнина (1081-1118), княжна Варвара, вступая в брак с русским князем Святополком Изяславовичем (во святом Крещении Михаилом), привезла с собой в Киев в 1108 году мощи святой великомученицы Варвары, где они и ныне почивают во Владимирском соборе.</p>
<p>
<red>Преподобный <a xlink:href="https://azbyka.ru/otechnik/Ioann_Damaskin/">Иоанн Дамаскин</a> </red>родился около 680 года в столице Сирии Дамаске. Родители его были знамениты древностью рода и христианским благочестием. Покрываемые Промыслом Божиим, они сохраняли пламенную веру во Христа, хотя мусульмане, завоевавшие ту страну, не дозволяли никому открыто исповедовать веру Христову. Его отец, Сергий Мансур, был главным логофетом (распорядителем казны и сборщиком податей) при дворе халифа Дамасского. Пользуясь своим высоким положением, он выкупал пленных христиан, избавлял от грозившей им смерти и оказывал необходимую помощь.</p>
<p>Отец Иоанна заботился о его воспитании и образовании. Усердно просил он Бога послать человека мудрого и благочестивого, который был бы для сына учителем и наставником в добрых делах. На Дамасском рынке в числе пленных христиан увидел Сергий инока Косму, который оказался ученым старцем из Италии. Выпросив у халифа пленного инока, привел он блаженного старца домой и поручил ему Иоанна и приемного сына, которого также звали Космой. Отроки обнаружили необыкновенные способности: легко усвоили грамматику, философию, астрономию и геометрию, а через некоторое время сравнялись с наставником в знании Священного Писания. После смерти отца святой Иоанн по желанию халифа стал его ближайшим советником.</p>
<p>В то время в Византии возникла и быстро распространилась ересь иконоборчества, поддерживаемая императором Львом III Исавром (717-741). Став на защиту православного иконопочитания, святой Иоанн написал три трактата «Против порицающих святые иконы». Доказывая догмат иконопочитания, он приводил слова святого <a xlink:href="https://azbyka.ru/otechnik/Vasilij_Velikij/">Василия Великого</a> (†1 января 379), который учил, что почитание иконы восходит к ее Первообразу. Мудрые, Богодухновенные писания святого Иоанна и влияние их на сознание людей привели императора в ярость. Но, так как автор их не был византийским подданным, его нельзя было ни заключить в тюрьму, ни казнить. Император прибег к клевете. По его приказанию от имени Иоанна было составлено подложное письмо, в котором последний будто бы предлагал императору свою помощь в завоевании сирийской столицы. Это письмо император Лев Исавр отослал халифу. Халиф, не подозревая подлога, приказал отстранить Иоанна от должности, отсечь ему кисть правой руки и повесить ее в центре города на всеобщее обозрение. Вечером по просьбе святого Иоанна халиф повелел вернуть ему отсеченную руку. Приложив ее к суставу, преподобный стал молиться пред иконой Пресвятой Богородицы и просить исцеления. Обессиленный, он задремал на молитве и увидел Божию Матерь. Пречистая сказала, что рука его здорова, и повелела усердно трудиться ею во славу Божию. Проснувшись, святой Иоанн ощупал свою руку и увидел ее исцеленной. В память об этом дивном чуде преподобный Иоанн носил на голове плат, которым была обвита его отсеченная рука, и всю дальнейшую жизнь с благодарностью и любо́вью воспевал в своих произведениях Пречистую Богородицу.</p>
<p>Узнав о чуде, халиф понял, что святой Иоанн не виновен, просил у него прощения и хотел вернуть ему прежнюю должность. Но преподобный раздал свое богатство и вместе с приемным братом Космой отправился в Иерусали́м. Они были приняты простыми послушниками в Лавру преподобного Саввы Освященного. Никто из монастырской братии, зная, что послушник Иоанн человек мудрый и знатный, не соглашался быть его духовным наставником. На это согласился лишь один простой старец, который стал строжайшим образом воспитывать в ученике дух послушания и смирения. Он запретил святому Иоанну писать и наставлял забыть все мирские науки. Однажды старец собрал много корзин, изготовленных иноками обители, и послал преподобного в Дамаск продать их по чрезмерно высокой цене. Проделав мучительный путь под знойным солнцем, бывший вельможа, одетый в бедные одежды, ходил по рынку Дамаска. Желающие купить корзины, услышав их цену, бранили и оскорбляли Иоанна. Преподобного узнал его бывший слуга, удивился его нищенскому виду и смирению и купил все корзины по назначенной цене.</p>
<p>По прошествии некоторого времени в монастыре скончался один из иноков. Брат его просил преподобного Иоанна написать для утешения надгробную песнь. Преподобный Иоанн долго отказывался, боясь нарушить запрет старца, но из милосердия уступил просьбам и написал свои знаменитые надгробные тропари: «Кая житейская сладость бывает печали непричастна...»; «Плачу и рыдаю, егда помышляю смерть...» и другие. За ослушание старец изгнал преподобного Иоанна из своей келлии, но монахи стали просить за него. Тогда старец наложил на преподобного Иоанна тяжелую епитимию: вычистить в монастыре все отхожие места. Преподобный со старанием выполнял это послушание; да́же суровый наставник удивился такому смирению. Через несколько дней в ночном видении старцу явилась Пресвятая Богородица и сказала: «Зачем ты заградил источник, могущий источать сладкую и изобильную воду... Не препятствуй источнику течь... он всю вселенную протечет и напоит...»</p>
<p>С того времени преподобный Иоанн начал беспрепятственно писать церковные песнопения и духовные книги, из которых особенно известны: «Источник знания» («О ересях», «О правой вере и о воплощении Предвечного Слова», «Точное изложение Православной веры»), Пасхальная служба, каноны на Рождество Христово, на Богоявление, на Вознесение Господне и другие. В этих трудах преподобного поощрял и помогал ему приемный брат Косма, впоследствии поставленный во епископа Маюмского Иерусали́мским Патриархом. Тот же Патриарх рукоположил преподобного Иоанна во священника и назначил его проповедником при своей кафедре. Но преподобный Иоанн вскоре вернулся в Лавру святого Саввы, где трудился до конца своих дней.</p>
</section>
