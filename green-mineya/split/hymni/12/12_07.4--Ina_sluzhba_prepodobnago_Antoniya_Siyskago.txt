<section xmlns="http://www.gribuser.ru/xml/fictionbook/2.0" xmlns:xlink="http://www.w3.org/1999/xlink"><title>
<p>Ина слу́жба преподо́бнаго Анто́ния Сийскаго, творе́ние многогре́шнаго Иоа́нна Ру́сина</p>
</title>
<p>
<red>НА МАЛОЙ ВЕЧЕ́РНИ</red>
</p>
<p>
<red>Стихи́ры, глас 2.</red>
</p>
<p>
<red>Подо́бен:</red> Егда́ от Дре́ва:</p>
<p>Егда́ Бог восхоте́ тя избра́ти отвсю́ду,/ озари́ тя, преподо́бне,/ тогда́ вся плотска́я мудрова́ния увяди́л еси́/ и стопа́м Христо́вым после́довал еси́./ Сла́ва еди́ному прему́дрому Бо́гу.</p>
<p>Егда́ зва́нием свы́ше озари́вся,/ тогда́ диа́вола кре́пко удави́л еси́/ му́жеством души́ доброде́тели,/ тем, я́ко на го́ру не́кую, доброде́тели востеце́ ле́гкима крило́ма духо́вныма,/ я́ко оре́л, ко Иерусали́му возлете́./ О о́тче Анто́ние!/ по́стником похвала́ и утвержде́ние.</p>
<p>Егда́ Оте́ц изво́лил есть, и Сын соблаговоли́,/ и Дух Святы́й укрепи́ тя, и обнови́,/ и оби́тель в тебе́ сотвори́ша вои́стинну,/ я́коже рек Влады́ка Свои́ми пресвяты́ми усты́,/ та́ко и соверши́ся:/ ве́руяй в Мя Отце́м Мои́м возлю́блен бу́дет,/ и Аз возлю́блю его́, и явлю́ся ему́,/ и прииду́ к нему́, и оби́тель у него́ сотворю́,/ но вои́стинну, о́тче преподо́бне Анто́ние,/ Свя́тей Тро́ицы, спребыва́ющи с тобо́ю, и Свято́му Ду́ху, де́йствующу в тебе́,/ Ея́же непреста́нно моли́ся спасти́ ду́ши на́ша.</p>
<p>
<red>Сла́ва, глас 4:</red>
</p>
<p>Прииди́те, вси ве́рнии,/ в па́мять блаже́ннаго отца́ на́шего Анто́ния,/ и сего́ пе́сньми и похвала́ми, я́ко цве́ты, украси́м, глаго́люще:/ ра́дуйся, Анто́ние, наста́вниче до́брый, ско́рый изба́вителю,/ и́же да́льняя, я́ко близ, прови́дя и предыду́щая гада́тельствуя,/ я́ко близ, прорица́я нело́жно,/ земны́й А́нгеле, Небе́сный челове́че,/ зре́лый гро́зде, в точи́лех Боже́ственных положи́ся,/ вино́ источи́л еси́, и жа́жду лю́тую утоли́л еси́,/ и весе́луеши ста́ду твоему́,/ а́ки арома́т, веселя́ ду́ши их и сердца́,/ и ны́не Тро́ице предстоя́ со дерзнове́нием,/ моли́ся дарова́ти душа́м на́шим ве́лию ми́лость.</p>
<p>
<red>И ны́не, глас то́йже:</red>
</p>
<p>Де́во, бра́ку неиску́сная,/ Влады́чице Богоро́дице,/ и́же ду́шу чи́сту и те́ло нескве́рно иму́щи,/ моли́ся вы́ну е́же из Тебе́ Ро́ждшемуся/ сохрани́ти ста́до Свое́ от всех волк губя́щих,/ моли́ся Сы́ну Своему́, Христу́ Бо́гу на́шему,/ приле́жно со блаже́нным Анто́нием/ спасти́ся душа́м на́шим.</p>
<p>
<red>На стихо́вне стихи́ры, глас 3.</red>
</p>
<p>
<red>Подо́бен:</red> Ве́лия Креста́:</p>
<p>Ве́лий яви́ся ты, Анто́ние,/ и́же в после́днем ро́де просия́вший чудесы́,/ и осиява́ющий за́падныя места́,/ и на восто́к просвеща́яй, а́ки со́лнце, вселе́нную обходя́,/ благода́тию просвеща́я,/ и, ны́не Тро́ице предстоя́,/ моли́шися спасти́ся душа́м на́шим.</p>
<p>
<red>Стих:</red> Блаже́н муж, боя́йся Г оспода,/ в за́поведех Его́ восхо́щет зело́.</p>
<p>Ве́лия по́двиги твоя́ и труды́:/ оби́тель прекра́сну Святе́й Тро́ице себе́ соде́лал еси́,/ преподо́бне Богоблаже́нне,/ твори́ши чудеса́ и прого́ниши бе́сы,/ и и́мени твоего́ свята́го дале́че боя́щеся, о́тче Анто́ние,/ за чту́щия тя помоли́ся.</p>
<p>
<red>Стих:</red> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
<p>Виде́ние твое́ святоле́пно,/ и чудеса́ твоя́ Богозда́нна,/ стра́шен безу́мным явля́яся/ и ми́лостив ве́рным показу́яся,/ по мо́рю и по су́ху чудеса́ творя́, явля́яся,/ о́тче Анто́ние, Богоблаже́нне.</p>
<p>
<red>Сла́ва, глас 7:</red>
</p>
<p>Преподо́бне о́тче Анто́ние,/ испе́рва ми́ра возненави́де,/ приле́жно в доброде́телех пости́вся,/ орга́н бысть Пречи́стому Ду́ху,/ те́мже и ны́не, в па́мять твою́ ра́дующеся, рцем:/ ра́дуйся, Анто́ние, честны́й у́ме, в поще́ниих кре́пкий,/ в моли́твах бо́дростный,/ тем и ны́не, блаже́нне, а́ще и те́лом оты́де от нас,/ но ду́хом непреста́нно предстоя́ с на́ми,/ те́мже тя иму́ще к Бо́гу вели́ка хода́тайника,/ не оскудева́й моля́ся Святе́й Тро́ице со дерзнове́нием,/ стране́ побе́ды и одоле́ние на враги́ дарова́ти,/ не преста́й сохраня́я оте́чество свое́ и рог правосла́вных вознося́,/ да твои́ми моли́твами изба́вльшеся от враг душе́вных и теле́сных,/ ра́дующеся, взыва́ем ти:/ ра́дуйся, Анто́ние, похвала́ и утвержде́ние христиа́ном.</p>
<p>
<red>И ны́не, Богоро́дичен, глас то́йже:</red>
</p>
<p>Де́во Всенепоро́чная, Ма́ти Христа́, Бо́га на́шего,/ Ро́ждшая Бо́га и Сло́во,/ упраздни́ла еси́ вся́кую бесо́вску́ю кознь Свои́м чи́стым и нетле́нным Рождество́м,/ лю́дие бо изба́вльшеся пре́лести Тобо́ю,/ род челове́ческий спасе́н бысть,/ и с Гаврии́лом вопие́м Ти:/ ра́дуйся, Обра́дованная,/ Нетле́нная Чи́стая Ма́ти, Госпо́дь с Тобо́ю.</p>
<p>
<red>НА ВЕЛИ́ЦЕЙ ВЕЧЕ́РНИ</red>
</p>
<p>
<red>На</red> Го́споди, воззва́х:
<red>стихи́ры, глас 6:</red></p>
<p>Мирски́я суеты́ отри́нув, блаже́нне,/ сень вмени́л еси́,/ и, виде́нием А́нгела, от Бо́га посла́ннаго,/ осене́нием Свята́го ду́ха неизрече́нно озари́вся/ и от него́ взем крест свой,/ после́дова невозвра́тным по́мыслом,/ и от того́ ти́хое и́го восприя́л еси́,/ и отту́ду благода́ть восприя́т, преподо́бне,/ исцеля́ти разли́чныя стра́сти,/ со А́нгелы собесе́дник и преподо́бным сожи́тель,/ моли́ся Го́сподеви, Анто́ние преподо́бне,/ поми́ловатися душа́м на́шим.</p>
<p>Преподо́бне о́тче,/ кто испове́сть труды́ твоя́, и терпе́ние, и боле́зни,/ или́ ки́й язы́к изрече́т к Бо́гу жела́ние и ве́ру, бде́ние и сухояде́ние,/ устна́ми и умо́м соверше́нное безмо́лвие,/ смире́ние нелицеме́рное, моли́тву непреста́нную,/ ху́дость ри́зную, па́мять сме́ртную,/ Анто́ние, о́тче наш, моли́ спасти́ся душа́м на́шим.</p>
<p>Преподо́бне о́тче Анто́ние,/ ты врач душа́м и те́лом яви́ся,/ источа́я неду́жным исцеле́ния ре́ку,/ да́ром же от Бо́га проро́чества укра́шен,/ прорица́ти, я́ко настоя́щая, бу́дущая,/ и моли́твою учени́ка своего́ Филофе́я вооружи́ диа́вола победи́ти,/ хотя́щаго оте́чество твое́ отры́гнути,/ кре́пко того́ потреби́в,/ мы же ти взыва́ем псало́мски, преподо́бне.</p>
<p>Богоно́сне, Богому́дре Анто́ние,/ сла́вы маловре́менныя оста́вль,/ в пусты́нях, и в де́брех, и в непроходи́мых ме́стех ты живы́й яви́ся,/ и Тро́ице, блаже́нне, чи́стый дом быв,/ Ея́же кла́няяся о́бразу,/ и ду́ха Свята́го прия́телище тем бысть,/ тем прия́т от Бо́га власть исцеля́ти неду́ги и прогони́ти бесы,/ живя́шие же в тебе́ Христо́с Бог наш,/ его́же испе́рва возлюби́,/ того́ моли́, Анто́ние преподо́бне,/ спасти́ся душа́м на́шим.</p>
<p>
<red>Ины стихи́ры, глас 8.</red>
</p>
<p>
<red>Подо́бен:</red> О, пресла́внаго чудесе́:</p>
<p>О, и́же па́че ума́ удивле́ние/ неизрече́нному Ти милосе́рдию, Влады́ко Христе́, Царю́,/ и́же показа́л еси́ нам такова́ свети́льника/ в после́днем на́шем ро́де, вели́каго Анто́ния,/ помо́щника и засту́пника земли́ Росси́йстей,/ и чуде́с да́ром сего́ украси́л еси́,/ и ду́ха Твоего́ Свята́го осене́нием проро́чествием всего́ соверши́л еси́,/ о, неизрече́нным Ти судьба́м, Христе́ Человеколю́бче, Царю́,/ его́же моли́твами спаси́ ду́ши на́ша, я́ко Милосе́рд.</p>
<p>О, пресла́вное чудо!/ исто́чник чудесе́м, под земле́ю сокрове́н,/ и луча́ исцеле́ния испуща́ет всем ве́рным,/ от души́ ве́рою к нему́ приходя́щим,/ и ны́не явля́ются всем чудеса́ твоя́ я́ве,/ о Бо́жие дарова́ние, и́же нам, земны́м, дарова́ся,/ его́же моли́твами спаси́ ду́ши на́ша, я́ко Милосе́рд.</p>
<p>О, пресла́вное чудо!/ Де́лателю за́поведей Христо́вых, Анто́ние прехва́льне,/ и по сме́рти, я́ко жив еси́,/ неду́жныя исцеля́еши, и вся, к тебе́ притека́ющия, осиява́еши чудесы́/ и просвеща́еши ду́ши прокаже́нных житие́м,/ Анто́ние преблаже́нне,/ его́же моли́твами спаси́ ду́ши на́ша, я́ко Милосе́рд.</p>
<p>
<red>Сла́ва, глас 6:</red>
</p>
<p>И́же по о́бразу соблю́д, о́тче, ум влады́ку,/ на стра́сти душетле́нныя хра́брости поста́вив,/ на диа́вола во́инствова по́двиги свои́ми,/ я́ко копие́м не́киим, воздержа́нием твои́м сего́ пробо́л еси́/ и в бре́ннем телеси́ а́нгельски на земли́ пожи́л еси́,/ я́ко заря́ све́тла, Богоуго́дное и Боже́ственное твое́ житие́/ за́падную страну́ просвети́,/ а́ще и ны́не от нас пре́йде к Небе́сным оби́телем,/ но ду́хом непреста́нно с на́ми предстоя́,/ моли́ся, чудотво́рче Анто́ние,/ поми́ловатися душа́м на́шим.</p>
<p>
<red>И ны́не, Богоро́дичен по гласу.</red>
</p>
<p>
<red>Вход. Проки́мен дне и чтения
<emphasis>(зри день 5-й).</emphasis></red>
</p>
<p>
<red>На литии́ стихи́ры, глае 6:</red>
</p>
<p>Прииди́те, Боже́ственное по́стник сосло́вие,/ прииди́те, вси празднолю́бцы,/ Анто́ния блаже́ннаго, по́стником наста́вника, почти́м/ и сего́ похвала́ми, я́ко не́кими венцы́, укра́сим, си́це глаго́люще:/ ра́дуйся, ду́ха Свята́го прия́телище/ и ни́щим те́плое избавле́ние./ Христо́ву сло́ву, блаже́нне, подража́тель был еси́,/ я́коже рекл еси́ Свои́ми усты́:/ поне́же еди́ному сотвори́сте бра́тий Мои́х ме́ньших, Мне сотвори́сте./ И тому́ блаже́нныя твоя́ ру́це послужи́сте тре́бование и ми́лование,/ те́мже от Христа́ прия́т нетле́нный вене́ц,/ и со все́ми преподо́бными досто́йно ублажа́ем:/ моли́ся, преподо́бне, поми́ловати ду́ши́ на́ша.</p>
<p>
<red>Глас 7:</red>
</p>
<p>До́браго, и пресла́внаго, и кро́ткаго Учи́теля на́шего Христа́/ глас услы́шав, си́це глаго́лющий:/ и́же кто хо́щет итти́ по Мне,/ да отве́ржется себе́, и во́зьмет крест свой, и после́дует Мне./ Ты же, блаже́нне,/ взем крест свой, после́дова во всем по стопа́м его́,/ претерпева́я ско́рби, бе́ды,/ изгна́ния от ме́ста на ме́сто, и укори́зны,/ и посмея́ние любве́ ра́ди Бо́жия/ и ожида́я от него́ мзду́ трудо́в твои́х — воздая́ние./ И ны́не, преподо́бне, от Вседержи́тельныя руки́ Его́/ венцы́ нетле́нными увязе́ся,/ на Небеси́ похваля́емый и на земли́ сла́вимый,/ Христу́ моли́ся спасти́ ду́ши на́ша.</p>
<p>
<red>Глас 6:</red>
</p>
<p>Прииди́те, духовнолю́бцы,/ соста́вим торжество́ све́тло блаже́нному Анто́нию,/ в па́мять его́ ра́дующеся, рцем:/ ра́дуйся, Небе́сный челове́че, земны́й А́нгеле,/ и́же житие́ твое́ А́нгели похвали́ша и челове́цы удиви́шася./ И ны́не в па́мять твою́ хвалы́ прино́сим, ра́дующеся, рцем:/ Анто́ние блаже́нне,/ моли́ спасти́ ду́ши на́ша.</p>
<p>
<red>Глас 5:</red>
</p>
<p>Проро́ка Ио́иля Госпо́дня прорече́ния ны́не сбы́шася:/ излию́ от ду́ха Моего́ на вся́ку плоть./ И ны́не, преподо́бне, излия́ся на тя благода́ть Пресвята́го ду́ха,/ и тем ны́не, просвеща́ем от него́,/ и чудеса́ де́еши, осиява́я, я́ко мо́лния, зе́млю Росси́йскую./ Исцеле́нием струя́ми, я́ко со́лнце второ́е,/ от за́пада на восто́к сия́я по Госпо́дню словеси́:/ та́ко да просвети́тся свет ваш пред челове́ки,/ и да ви́дят до́брая ва́ша дела́,/ да сла́вят Отца́ ва́шего, и́же есть на Небесе́х./ Ты же, преподо́бне, я́ко свети́ло в те́мнем ме́сте, чудесы́ сия́я,/ Христа́ моли́, Анто́ние преподо́бне,/ изба́вити от вся́ких бед ду́ши́ на́ша.</p>
<p>
<red>Глас 5:</red>
</p>
<p>О, ди́вное чудо!/ и́же Христа́ ра́ди вся оста́вивше, и в пусты́ню всели́вся,/ и храм вели́каго Архиере́я Николы воздви́гше,/ и огра́ды и́ноком созда́вше,/ и не терпя́ враг от тебе́ надо́лзе досажда́ем/ и святы́ми твои́ми моли́твами отгоня́ем быва́ше, я́ко огне́м не́коим./ Тогда́ подвиза́я лю́ди, подо́бныя ему́,/ и от ме́ста сего́ изгоня́ют тя неми́лостивно,/ я́ко а́гня незло́бива./ Ты же, по Христо́ву сло́ву преселя́яся, я́коже рек:/ а́ще и изго́нят вы из гра́да, бе́гайте в други́й,/ они́ же, у́бо безу́мнии, не разуме́ша ми́лости Бо́жия,/ и́же посети́ их Госпо́дь,/ не возлюби́ша благослове́ние от Го́спода Бо́га/ и от преподо́бных его́, по проро́ку Дави́ду, глаго́лющему:/ возлюби́ кля́тву, и прии́дет ему́,/ не восхоте́ благослове́ние, и удали́ся от него́./ Ты же, преподо́бне, отту́ду на второ́е ме́сто преселя́яся,/ е́же Си́я
<a type="note" xlink:href="#note5">5</a>
зово́мое,/ и та́мо це́рковь прекра́сну во и́мя Святы́я Тро́ицы воздви́же/ и забра́ло до́бре и́ночествующим возгради́./ Ниже́ па́ки оставля́ет тя и та́мо диа́вол ра́дуется./ Но Бо́гу попуща́ющу,/ да яви́т тебе́, я́ко вои́стинну еси́ предо́бр его́ слуга,/ и чудеса́ де́еши, огнь свети́лищу каса́ется от наважде́ния диа́вола,/ и я́ко и самому́ основа́нию свети́льному возгоре́тися,/ в ней же Боже́ственный о́браз Живонача́льныя Тро́ицы стоя́ше./ Ты же, преподо́бне, не терпя́ сего́ зре́ти,/ рыда́нием и слеза́ми к Бо́гу взыва́ше:/ о Влады́ко, вску́ю отвраща́еши Лице́ Свое́ от раба́ Твоего́/ и О́браз Свой Боже́ственный от нас отъе́млеши?/ О, чудо! я́ко вско́ре Бо́гу услы́шавшу моле́ние твое́,/ и о́браз Свой, святы́м Свои́м манове́нием/ из огня́ носи́м, среди́ монасты́ря поста́влен был./ Да ви́девше ученицы́ чу́до,/ поревну́ют житию́ твоему́./ Сла́ва Еди́ному Прему́дрому Бо́гу.</p>
<p>
<red>Глас 2:</red>
</p>
<p>Ве́рою и любо́вию/ я́ко бо и́стиннаго по́стника Анто́ния/ в па́мяти досто́йнаго почти́м,/ я́ко лива́н, благоуха́еши чудесы́./ И по сме́рти, я́ко жив, явля́яся,/ чудесы́ просвеща́я,/ Анто́ние блаже́нне,/ моли́ изба́вити от бед ду́ши́ на́ша.</p>
<p>
<red>Глас 1:</red>
</p>
<p>Ра́дуется ны́не Не́бо, и земля́,/ и челове́цы, в па́мять твою́ торжеству́юще,/ ра́дуются и Христа́ похваля́юще,/ я́ко такова́го свети́льника да́вшаго нам в после́днем на́шем ро́де,/ и́же чуде́с де́тельми озаря́юще,/ я́ко кедр, в до́му́ Бо́жии насажде́н, Анто́ние, о́тче наш.</p>
<p>
<red>Сла́ва, глас 4:</red>
</p>
<p>Росси́йская Боже́ственная, и вели́кая, и освяще́нная Це́рковь/ в па́мять твою́ святу́ю напи́вшися уче́нии,/ с благове́рными же и со святи́тели све́тло и ра́достно вопие́т ти:/ ра́дуйся, Анто́ние, наста́вниче по́стником,/ отце́м красото́, чудесе́ де́телю./ И ны́не ра́ка твоя́ Боже́ственная и чудоно́сная,/ я́ко трубо́ю, вопие́т твоя́ Боже́ственная отблагодарова́ния и исцеле́ния неду́жным всем,/ ве́рою приходя́щим к моще́м твои́м/ в па́мять твою́ святу́ю./ Не забу́ди, посеща́я нас,/ и́же ко Го́споду, преподо́бне, твои́ми моли́твами.</p>
<p>
<red>И ны́не, Богоро́дичен по гласу.</red>
</p>
<p>
<red>На стихо́вне стихи́ры, глас 5:</red>
</p>
<p>Ра́дуйся, освяще́нная главо́,/ чи́стый у́ме, пло́тный А́нгеле, Небе́сный челове́че, Вы́шняго Иерусали́ма сограждани́не./ Небе́сная жили́ща нетле́нная возлюби́в,/ тле́нная земна́я жили́ща оста́вив,/ Само́му́ Подвигоположникода́вцу востече́,/ досто́йно мзду́ восприима́я трудо́в свои́х,/ и отту́ду, сия́нием Боже́ственным свы́ше озари́вся,/ вселе́нную просвеща́вши, Анто́ние преподо́бне,/ по́стником похвала́ и утвержде́ние.</p>
<p>
<red>Стих:</red> Блаже́н муж, боя́йся Го́спода,/ в за́поведех Его́ восхо́щет зело́.</p>
<p>Ра́дуйся, я́ко и по сме́рти жив еси́,/ чудеса́ де́еши и прого́ниши бе́сы,/ и во снех настоя́телю своея́ оби́тели явля́яся,/ и того́ от боле́зни здра́ва сотво́ря́еши,/ тща́ние к це́ркви твори́ти повелева́еши,/ и челове́ку не́коему, на мо́ри пла́вающу, явля́ешися,/ и от потопле́ния и сме́рти го́рькия избавля́еши,/ и зе́млю Росси́йскую чудесы́ удивля́еши,/ по́стником похвала́ и отце́м украше́ние,/ преподо́бным сожи́телю и А́нгелом соприча́стниче,/ Анто́ние, о́тче наш.</p>
<p>
<red>Стих:</red> Свяще́нницы Твои́ облеку́тся в пра́вду,/ и преподо́бнии Твои́ возра́дуются.</p>
<p>Ра́дуйся, Анто́ние, ско́рый помо́щник/ ив бе́дах и в ско́рбех ра́достное утеше́ние,/ неду́гующим исцеле́ние ско́рое,/ безпо́мощным по́мощь, и оби́димым засту́пник,/ и ни́щим Боже́ственное утеше́ние,/ а́лчущим пита́тель,/ иде́же призыва́ем, быва́еши,/ бы́стро предваря́еши и вся ми́лостивно назира́еши./ И ны́не хва́льно и́мя твое́ во всей вселе́нней,/ и моли́твы твоя́ святы́я, я́ко кади́ло, к Бо́гу благоприя́тно восхо́дят,/ Престо́лу его́ свято́му достиза́ющи и того́ нам ми́лостива творя́щи,/ тем и ны́не, блаже́нне Анто́ние,/ моли́ся Христу́ дарова́ти стране́ на́шей побе́ды и на враги́ одоле́ние/ и сохрани́тися вся́кому гра́ду от вся́ких напа́стей и бед/ твои́ми моли́твами, о́тче Анто́ние.</p>
<p>
<red>Ины стихи́ры, глас 2.</red>
</p>
<p>
<red>Подо́бен:</red> До́ме Евфра́фов:</p>
<p>Дом Святе́й Тро́ицы был еси́,/ исто́чник чудесе́м,/ преподо́бным сла́ва и отце́м красота́,/ реку́ весе́лия источа́вши,/ грозд ра́йский,/ вино́ разу́мное источи́л еси́,/ Анто́ние многочуде́сне.</p>
<p>Дом Ду́ху Свято́му был еси́,/ струя́ мно́гих исцеле́ний,/ измыва́я душе́вныя и теле́сныя стра́сти,/ привлече́ мно́гих ду́ши ко спасе́нию, и на па́житех духо́вных до́бре упасе́,/ и ко Христу́ наста́ви тещи́,/ Анто́ние мно́гочуде́сне.</p>
<p>Дом мно́гих чуде́с был еси́,/ Анто́ние преподо́бне преблаже́нне,/ сокро́вище неоскудева́емое,/ чуде́с бе́здна,/ благода́ти Свята́го ду́ха прия́телище, преподо́бне,/ ми́лости пучи́на,/ ве́лий еси́, Анто́ние прехва́льне и мно́гочуде́сне.</p>
<p>
<red>Сла́ва, глас 7:</red>
</p>
<p>Сра́дуйтеся с на́ми днесь, вся христоимени́тых собра́ния,/ наро́читых Боголю́би́вых люде́й Россййских с первосвяти́телем,/ со архиере́и и епи́скопы,/ свяще́нники же и просты́ми/ и весь во́зраст челове́ческий,/ в па́мять рцем блаже́ннаго отца́ на́шего Анто́ния:/ ра́дуйся, жили́ще Свята́го ду́ха/ и оби́льное благода́ти пода́телище,/ неоску́дная ми́лости пучи́на,/ приста́нище боля́щим ми́лостивное,/ тру́жда́ющимся изба́витель;/ ра́дуйся, Боже́ственная и всечестна́я оби́тель,/ иде́же положи́ся Боже́ственное и свято́е твое́ те́ло./ Тем ра́дуется ста́до мно́жества учени́к твои́х,/ ви́дяще чудеса́ твоя́,/ и хва́лятся тобо́ю па́че бога́тства мно́га,/ име́юще неоскудева́емое сокро́вище;/ ра́дуйся, и́же ве́рою и любо́вию чту́щих и почита́ющих свяще́нную па́мять твою́/ ми́лостивно их назира́еши свои́ми моли́твами,/ не оставля́я, посеща́еши и избавля́еши от вся́ких напа́стей и бед/ твои́ми хода́тайствы и заступле́нии,/ и ны́не, преблаже́нне, взы́де к ве́чным оби́телем,/ к Невече́рнему́ Све́ту, Боже́ственными заря́ми просвеща́ем;/ ра́дуйся, ду́ха Свята́го прия́телище/ и всем ра́достное упова́ние;/ ра́дуйся, я́ко страна́ за́падная тобо́ю весели́тся,/ име́я тя к Бо́гу хода́тая и моли́твенника кре́пка./ И ны́не, блаже́нне, зерца́лом разре́шшимся/ чи́сте смотри́ши Святу́ю Тро́ицу,/ за чту́щая тя, предстоя́, помоли́ся,/ я́ко дерзнове́ния иму́щи к Ней./ Помяни́ нас в свои́х моли́твах, недосто́йных раб,/ и о побе́де на враги́, и о святи́телех,/ и о и́ноцех, и о свяще́нницех,/ и о всем правосла́вном христиа́нстве,/ спасти́ся от всех бед, ви́димых и неви́димых,/ твои́ми к Бо́гу моли́твами, о́тче Анто́ние.</p>
<p>
<red>И ны́не, Богоро́дичен.</red>
</p>
<p>
<red>Тропа́рь, глас 6:</red>
</p>
<p>И́же вои́стинну на земли́ тя А́нгела/ и на Небеси́ челове́ка Бо́жия почти́м,/ сию́ жи́знь су́етную оста́вль,/ я́ко вои́стинну преудобре́н во́ин Христа́ Бо́га,/ на стра́сти душепа́губныя подвиза́вся в жи́зни сей су́етней/ бде́нием и поще́нием,/ во всем быв о́браз свои́м учени́ко́м./ Те́мже бо в тя всели́ся Пресвяты́й Дух,/ его́же де́йствием све́тло укра́шен,/ но я́ко име́я дерзнове́ние ко Святе́й Тро́ице,/ помина́й святу́ю оби́тель сию́/ и ста́до свое́, е́же собра́, му́дре,/ и не забу́ди, я́коже обеща́ся,/ посеща́й чад свои́х,/ Анто́ние преподо́бне, о́тче наш.</p>
<p>
<red>НА У́ТРЕНИ</red>
</p>
<p>
<red>По 1-м стихосло́вии седа́лен, глас 4:</red>Боже́ственнаго и Пречи́стаго Анто́ния наста́ днесь па́мять,/ созывает торжество́, ра́дуемся, вопию́ще:/ ра́дуйся, Анто́ние, по́стником похвала́ и утвержде́ние.</p>
<p>
<red>Сла́ва, и ны́не, Богоро́дичен, глас 3:</red>
</p>
<p>Бо́жие жили́ще, Свята́я Де́во Богоро́дице,/ Ма́ти Безневе́стная Христа́ Бо́га на́шего,/ и́же дла́ньма Свои́ма носи́ла еси́,/ Боже́ственными моли́твами изба́ви нас от вся́кия беды́ и напа́сти,/ воспева́ющих и кла́няющихся Рождеству́ Твоему́.</p>
<p>
<red>По 2-м стихосло́вии седа́лен, глас 6:</red>
</p>
<p>Я́ко вои́стинну преудобре́н во́ин Христо́в был еси́/ и того́ ти́хое и́го восприя́л еси́,/ мзду́ трудо́в свои́х прия́л еси́ на Небесе́х,/ вене́ц нетле́нный от всех Да́теля, Христа́ Бо́га,/ Влады́ки, Творца́ на́шего,/ того́ моли́ изба́вити от бед ду́ши на́ша.</p>
<p>
<red>Сла́ва, и ны́не, Богоро́дичен, глас 5:</red>
</p>
<p>Де́ва днесь ко Иерусали́му гряде́т и близ Вифлее́ма есть./ Па́стыри удивля́ются, волсви́ да́ры гото́вят/ явле́нному от Де́вы Христу́ нас ра́ди, тому́ да́ры хотя́ще принести́./ Мы же Ти вопие́м:/ Благослове́нна Ты в жена́х, Всенепоро́чная Влады́чице.</p>
<p>
<red>По полиелеи седа́лен, глас 5:</red>
</p>
<p>Дре́вле у́бо проро́ка Ио́иля прорече́ния сбы́шася:/ излию́ от ду́ха Моего́ на вся́ку плоть./ Излия́ся на тя благода́ть Свята́го ду́ха и де́йствует в тебе́,/ и ра́ка Боже́ственная твоя́ источа́ет исцеле́ния./ Ра́дуйся, Анто́ние, и́ночествующих удобре́ние.</p>
<p>
<red>Сла́ва, и ны́не, Богоро́дичен, глас 7:</red>
</p>
<p>Свы́ше Свята́го ду́ха прия́телище, Пресвята́я Де́во,/ и́же в твою́ пресвяту́ю утро́бу всели́ся Сын Твой и Бог наш,/ нас от нетле́ния изба́вил есть, я́ко Человеколю́бец.</p>
<p>
<red>По 50-м псалме́ стихи́ра, глас 6:</red>
</p>
<p>И́же А́нгелом ра́дость/ и челове́ком на земли́ весе́лие,/ я́ко вои́стинну и́стиннаго по́стником наста́вника,/ отце́м сла́ву, Анто́ния,/ ду́ха Свята́го прия́телище,/ похва́лим, в па́мять его́ ра́дующеся,/ хва́ляще Христа́, и си́це рцем:/ ра́дуйся, Анто́ние блаже́нне,/ моли́ Христа́ поми́ловати ду́ши на́ша.</p>
<p>
<red>Кано́н преподо́бному Анто́нию, глас 4:</red>
</p>
<p>
<red>Ирмо́с:</red>
<emphasis>Под о́блаком све́тлым/ и столпо́м о́гненным наставля́емый,/ проше́д мо́ре/ и сие́ пешеше́ствуяй, я́ко в пусты́ни,/ избра́нный Твой Изра́иль, Христе́,/ побе́дную песнь пое́т Тебе́, Го́споди.</emphasis>
</p>
<p>Неизрече́нным Боже́ственным сия́нием просвети́вся, блаже́нне Анто́ние,/ отве́рзи ми, недосто́йному, устне́,/ я́ко да возмогу́ воспе́ти твою́ па́мять,/ и испове́м твоя́ чудеса́, и оттрясу́ мое́ омраче́ние,/ да Христу́, ра́дуяся, взыва́ю исхо́дную песнь, Ти, Г осподи.</p>
<p>И́же сия́нием ду́ха Свята́го ми́ра отреши́ся, преподо́бне,/ оби́тели достиза́еши и та́мо мирска́я мудрова́ния оставля́еши,/ ра́дуяся, крест свой взял еси́, и Влады́це после́довал еси́,/ и отто́ле к де́брем устреми́ся, по проро́ку, глаго́лющему:/ се удали́хся и водвори́хся, бе́гая, в пусты́ни,/ ра́дуяся, взыва́ю исхо́дную песнь Ти, Го́споди.</p>
<p>Любо́вию, блаже́нне, ко Христу́ весь ся сам уязви́,/ арома́том Свято́му Ду́ху положи́ся,/ пшени́ца зре́лая Боже́ственная, в жи́тницах Небе́сных водворя́ешися,/ и́же и преи́де от нас к Небе́сным жили́щем,/ и мо́щи твоя́ Боже́ственная в па́мять твою́ всем подаю́т исцеле́ния, притека́ющим к ра́це моще́й твои́х,/ Анто́ние, удобре́ние Боже́ственное.</p>
<p>Ви́дите блаже́ннаго и преподо́бнаго отца́ на́шего Анто́ния,/ ка́ко на земли́ а́нгельски поживе́/ и, плоть свою́ Христа́ ра́ди изнури́вше,/ весь, я́ко ши́пок, благоуха́ет исцеле́ньми,/ неоску́дно подава́ет их всем ве́рным, приходя́щим к ра́це моще́й его́,/ Анто́ние, по́мощниче те́плый.</p>
<p>
<red>Богоро́дичен:</red> И́же в жена́х Чи́стая, Богоро́дице, Благослове́нная Мари́е,/ нескве́рная Отрокови́це, ца́рская Пала́то,/ И́же во утро́бу твою́ всели́ся Бог,/ моли́ся Сы́ну Твоему́ изба́вити нас от вся́каго обстоя́ния,/ да, ра́дующеся, вопие́м Сы́ну Твоему́ исхо́дную песнь, Ти, Го́споди.</p>
<p>
<red>Ин кано́н преподо́бнаго, глас 1.</red>
</p>
<p>
<red>Песнь 1</red>
</p>
<p>
<red>Ирмо́с:</red>
<emphasis>Спасе́ лю́ди чудоде́йствуяй Влады́ка,/ мо́крую мо́ря во́лну оземлени́в дре́вле;/ во́лею же ро́ждся от Де́вы,/ стезю́ прохо́дну Небесе́ полага́ет нам./ его́же, по су́ществу́ ра́вна же Отцу́ и челове́ком, сла́вим.</emphasis>
</p>
<p>Спаси́, преподо́бне, лю́ди согре́шшия, отча́янныя,/ побежде́ны враги́ душе́вными и теле́сными./ Напа́сти умно́жишася, и ско́рби прибли́жишася,/ изми́, Анто́ние блаже́нне, нас от всех бед/ и́же ко Христу́ твои́ми моли́твами.</p>
<p>Уже́ бо прибли́жишася к нам врази́ наши,/ сы́ны диа́воли, христиа́ном ненави́стницы,/ слу́зи сатани́ни, стре́лы угото́виша на ны,/ в бе́здну и ров хотя́ще нас ври́нути, живы́х поглоти́ти./ И несть уже́ нас к тому́ избавля́ющаго никого же./ Услы́ши нас, Анто́ние, помози́ нам.</p>
<p>Бе́ды а́довы, и ско́рби, и боле́зни обыдо́ша нас./ Врази́ наши на ны устреми́шася, и несть помога́ющего./ Анто́ние блаже́нне, свои́ми моли́твами изба́ви нас,/ да не коне́чне изги́бнем, Анто́ние преподо́бне, по́стником удобре́ние.</p>
<p>
<red>Богоро́дичен:</red> О Де́во Свята́я,/ вся́ку призира́еши раб Свои́х моли́тву,/ ко и́же воплоще́нному из Тебе́ Сы́ну, Христу́ Бо́гу на́шему, не преста́й моля́ся,/ Ты бо еси́ похвала́ и заступле́ние христиа́ном, Богоро́дице Чи́стая.</p>
<p>
<red>Песнь 3</red>
</p>
<p>
<red>Ирмо́с:</red>
<emphasis>В Го́споде Бо́зе мое́м/ се́рдце мое́ утверди́ся,/ тем немощству́ющии препоя́сашася си́лою.</emphasis>
</p>
<p>О Го́споде Бо́зе на́шем утверди́ся се́рдце твое́, преподо́бне,/ невозвра́тным жела́нием после́довал еси́,/ не дал еси́ сна свои́ма очи́ма,/ до́ндеже до приста́нища, блаже́нне, ти́хаго дости́гл еси́,/ и во дворе́х живе́ши Боже́ственных, иде́же глас пра́зднующих весели́т вся,/ и та́мо Престо́лу, преблаже́нне, предстоя́/ и рог правосла́вных вознося́ свои́ми, преподо́бне, моли́твами.</p>
<p>О Христе́ укрепля́ем, вся кова́рства вра́жия, я́ко сеть, раздра́л еси́/ и бо́дренными моли́твами, бде́нием иску́сен яви́ся наста́вник,/ светоно́сным сия́нием просвеща́ем, Тро́ицы предстоя́ Престо́лу,/ о лю́дех на́ших моля́ся и рог вознося́,/ от нас же приими́ ма́лое ти прино́симое пе́ние.</p>
<p>Я́ко вои́стинну благоче́стия наста́вник,/ всем скорбя́щим те́плое утеше́ние,/ боля́щим исцели́тель, проро́чествы укра́шен,/ ученику́ твоему́ не́когда от врага́ побежде́ну бы́ти,/ по́мыслом утаи́ти тща́шеся от тебе́,/ но ты, я́ко вся прове́де, и сего́ иску́сна и́нока в доброде́телех соверша́еши,/ Анто́ние, отце́м похвала́.</p>
<p>Благода́ть от Бо́га прия́т, о́тче Анто́ние,/ чудеса́ твори́ти и прогони́ти бе́сы от челове́к,/ и́же чудотворе́нием честны́я и святы́я ико́ны, и́же в Тро́ице Го́спода Бо́га на́шего Иису́са Христа́./ Сие́ тебе́ Бог воздая́ние дарова́,/ да яви́т, я́ко вои́стинну уго́дник еси́ его́./ И ны́не Престо́лу ея́ предстоя́,/ со дерзнове́нием моли́ся пода́ти стране́ на́шей побе́ды на враги́./ Ра́дующеся, пое́м ти: ра́дуйся, Анто́ние прехва́льне.</p>
<p>
<red>Богоро́дичен:</red> О свяще́нная Де́во, духо́вный хра́ме,/ второ́е не́бо одушевле́нное,/ ца́рская багряни́ца внутрь чре́ва Ти истка́ся,/ Боже́ственная плоть Христа́ Бо́га на́шего,/ его́же моли́ изба́вити от всех обстоя́ний раб Свои́х/ Твои́ми, Де́во, моли́твами.</p>
<p>
<red>Ин</red>
</p>
<p>
<red>Ирмо́с:</red>
<emphasis>При́зри на пе́ния рабо́в, Благоде́телю,/ врага́ смиря́я вознесе́нную горды́ню,/ нося́й же, Всеви́дче, греха́ превы́шше/ непоколе́блемо утвержде́ныя, Бла́же, певцы́/ основа́нием ве́ры.</emphasis>
</p>
<p>Прииди́те, вси ру́сстии наро́ди, ко блаже́нному гро́бу честна́го Анто́ния,/ возопи́йте от души́ со слеза́ми./ Уже́, Анто́ние блаже́нне,/ врази́ на́ши душе́внии побежда́ют./ Предвари́, исхити́ ко Христу́ твои́ми моли́твами, преподо́бне Анто́ние.</p>
<p>Преподо́бне, в па́мять твою́ соше́дшеся, услы́ши нас, озло́бленных грехо́вными страстьми́./ Боже́ственными свои́ми чудесы́, я́ко мо́лниями, Це́рковь свою́ и страну́ свою́ осия́й,/ я́ко да изба́вимся твои́ми моли́твами в день неве́дения.</p>
<p>Богоно́се, со́лнца светле́й наста́ пра́здник твой, всеблаже́нне,/ озаря́я подсо́лнечную чудесы́,/ услы́ши нас, безпо́мощных, моля́щихтися,/ изба́ви нас от враг на́ших и стране́ побе́ды на враги́ дай./ От нас же приими́, а́ще и ма́лое, ти прино́симое моле́ние.</p>
<p>
<red>Богоро́дичен:</red> Восхоте́ Бог челове́ческое естество́ обнови́ти,/ и́же иногда́ истле́вшее преступлени́ем Ада́млим,/ прекло́нь небеса ́и сни́де, в твою́, Де́во, нетле́нную утро́бу вселя́ется,/ Херуви́мское носи́ло яви́ся Небе́с ши́рше, Де́во, поноси́вши Зижди́теля Своего́,/ Того́ я́ко Ми́лостива моли́ спасти́ ду́ши́ на́ша.</p>
<p>
<red>Седа́лен, глас 6:</red>
</p>
<p>Я́ко вои́стинну и́стиннаго по́стника и Боже́ственнаго храбо́рника, ца́рскаго во́ина Анто́ния почти́м./ и́же посто́м, и бде́нием, и моли́твами те́ло свое́ удручи́в,/ от Христа́ вене́ц прия́т преподо́бнический./ И ны́не Престо́лу Святе́й Тро́ицы предстоя́,/ моли́ся изба́вити от бед ду́ши на́ша.</p>
<p>
<red>Богоро́дичен:</red>
</p>
<p>И́же осене́нием Свята́го ду́ха вопло́щшееся Сло́во Бо́жие во утро́бе Твое́й/ на спасе́ние на́ше воспои́м, ве́рнии,/ и́же честно́е Твое́ Рождество́, Неискусому́жная Отрокови́це, Богоро́дице Де́во,/ спаси́ всех, и́же воспева́ющих и кла́няющихся безсе́менному Рождеству́ Твоему́.</p>
<p>
<red>Песнь 4</red>
</p>
<p>
<red>Ирмо́с:</red>
<emphasis>Твоего́ на земли́ явле́ния, Христе́ Бо́же,/ пропове́дая проро́к прише́ствие,/ с весе́лием вопия́ше:/ сла́ва си́ле Твое́й, Го́споди.</emphasis>
</p>
<p>Твои́х услы́шав, преподо́бне, чуде́с ми́лости, кто не удиви́тся?/ и́бо и еще́ жи́ву ти су́щу,/ и от уз вся избавля́еши нереши́мых,/ и бе́сы от челове́к прогони́ши, Анто́ние, те́плый изба́вителю.</p>
<p>Твое́, о́тче, терпе́ние, и моли́твы, и труды́,/ мно́гажды бо от учени́к свои́х отходя́, те́ло свое́ на снеде́ние мши́цам преда́н, глаго́лаше бо о себе́:/ убо́гий Анто́ние,/ а́ще не мо́жеши претерпе́ти худы́я сея́ и ма́лыя мши́цы,/ ка́ко претерпи́ши огнь ве́чный?/ Но ты, о́тче, вся́ческая сла́достию претерпева́я,/ о́браз быв свои́м ученико́м, Анто́ние блаже́нне.</p>
<p>Терпе́ние твое́, блаже́нне, и моли́твы,/ я́ко о́блак, огне́м на Не́бо восхо́дя́,/ тем тя Всеви́дящее Око да́ром проро́чествия украша́ет и чудесы́ просвеща́ет,/ вселе́нную всю озаря́еши и во снех и виде́ниих свои́ми хода́тайствы ми́лостивно назира́еши,/ всяк, и́же приходя́, никто́же тощ отхо́дит от твоея́ честны́я раки,/ исцеле́ние получа́я, Анто́ние чудотво́рче.</p>
<p>
<red>Богоро́дичен:</red> Еди́на Благослове́нная Чи́стая Де́во, в жена́х Всенепоро́чная Отрокови́це,/ и́же во утро́бу твою́ всели́ся Христо́с, Бог наш, неизрече́нно из Тебе́ про́йде на избавле́ние на́ше./ Да спасе́т вся́ческая, я́ко Человеколю́бец.</p>
<p>
<red>Ин</red>
</p>
<p>
<red>Ирмо́с:</red>
<emphasis>Ро́да челове́ча обновле́ние/ дре́вле, поя, проро́к Авааку́м предвозвеща́ет,/ ви́дети неизрече́нно сподо́бився образ:/ млады́й Младе́нец бо из горы́ — Де́вы, изы́де/ люде́й во обновле́ние, Сло́во.</emphasis>
</p>
<p>Род челове́ческий по до́лгу тя призыва́ет и блажи́т, Анто́ние,/ попо́лзшихся нас в лю́те беззако́нии,/ моли́твами свои́ми, я́ко ру́ку не́кую, простри́ и изба́ви нас, утопа́ющих лю́те беззако́нии на́шими,/ я́коже иногда́ челове́ка с ло́диею изба́вил еси́,/ та́ко и ны́не предвари́ и спаси́ ны.</p>
<p>Лю́те нам, гре́шным и отча́янным, беззако́нновавшим./ Услы́ши, Анто́ние блаже́нне, исхи́ти нас, преподо́бне, беззако́ний на́ших, да не в коне́ц поги́бнем./ Да, изба́вльшеся твои́ми моли́твами от враг ви́димых и неви́димых,/ ра́дующеся, взыва́ем ти, Анто́ние, те́плый по́мощниче.</p>
<p>О Анто́ние блаже́нне, и́же дар чуде́с прие́м от Бо́га,/ моли́ся Христу́ Бо́гу о непотре́бных и недосто́йных рабе́х твои́х, побежде́ни мы беззако́нии на́шими,/ да не в коне́ц поги́бнем,/ но твои́ми свяще́нными моли́твами изба́вимся от всех враг, ви́димых и неви́димых, Анто́ние прехва́льне.</p>
<p>
<red>Богоро́дичен:</red> Пресла́вная Отрокови́це, Ма́ти Христа́ Бо́га на́шего,/ недове́домая глубина́, бра́ку неиску́сная,/ моли́ся Сы́ну Твоему́, Христу́ Бо́гу на́шему,/ и́же из Тебе́ ро́ждшемуся на спасе́ние на́ше,/ да изба́вит нас моли́твами Твои́ми от всех враг, Де́во По́мощнице.</p>
<p>
<red>Песнь 5</red>
</p>
<p>
<red>Ирмо́с:</red>
<emphasis>Просвеще́ние Твое́, Го́споди, низпосли́ нам/ и от мглы прегреше́ний разреши́ ны, Бла́же,/ Твой мир да́руяй.</emphasis>
</p>
<p>Просвети́ вся ра́зумом Боже́ственным/ и в пусты́ню всели́ся, Христа́ еди́наго возлюби́л еси́/ и того́ осия́нием Свята́го ду́ха прие́м дар чуде́с,/ избавля́ти вся в ну́ждах, и́же к тебе́ притека́ющия, Анто́ние Богоблаже́нне.</p>
<p>Просве́щся Христо́вым ра́зумом и шаро́вным
<a type="note" xlink:href="#note6">6</a>
писа́нием на ико́нах,/ ум к первоо́бразному возводя́ и отту́ду ра́зумом духо́вным и сия́нием Свята́го Ду́ха просвети́вся,/ до конца́ па́губныя стра́сти погуби́л еси́ бо́дренными моли́твами, Анто́ние многочуде́сне.</p>
<p>Просвети́ на́ша по́мыслы и ду́ши Боже́ственными моли́твами/ и отжени́ от нас вся́ку я́зю и всяк неду́г,/ от разли́чных нас неду́г и бед избавля́я,/ везде́ бо призыва́ем: бы́стро предваря́еши/ и, обходя́ вселе́нную, назира́еши чудесы́, Анто́ние моли́твенниче.</p>
<p>
<red>Богоро́дичен:</red> Благослове́нная Чи́стая пресла́вная Де́во Богоро́дице, всем По́мощнице,/ и́же в твою́ Боже́ственную утро́бу всели́ся Христо́с, Бог наш,/ неразруши́му сохрани́,/ тем не преста́й моля́щи о пою́щих и хваля́щих Тя,/ Де́во, По́мощнице христиа́ном.</p>
<p>
<red>Ин</red>
</p>
<p>
<red>Ирмо́с:</red>
<emphasis>Из но́щи дел омраче́нный пре́лести/ очище́ние нам, Христе́,/ бо́дренно ны́не соверша́ющим песнь, я́ко Благоде́телю,/ прииди́, подава́яй удо́бну стезю́,/ по не́йже востека́юще, обря́щем сла́ву.</emphasis>
</p>
<p>Из но́щи вопие́м ти, о Анто́ние блаже́нне,/ темнота́ беззако́ния пости́же, и нощь грехо́вная обы́де нас./ Прибли́жихомся ко врато́м а́довым,/ и несть уже́ нам по́мощи./ В бе́здну грехо́вную после́днюю достиго́х,/ услы́ши, блаже́нне, исхити́, возведи́, изба́ви./ А́ще и Христа́ в коне́ц я́рость его́ разжего́хом,/ не оста́ви, Анто́ние блаже́нне,/ не преста́й за ны моли́тися, изба́вити от вся́кия напа́сти твои́ми моли́твами.</p>
<p>Страстьми́ душетле́нными растле́хомся/ и в коне́ц жития́ достиго́хом,/ ум наш изнемо́же, дух иструпи́ся,/ коле́ни оцепене́сте, о́чи исчезо́сте,/ ру́це ослабо́сте, и несть нас избавля́ющего./ И не отри́ни раб свои́х в коне́ц, да не грехи́ на́шими поги́бнем,/ исторгни, предвари́, Анто́ние чудоно́сче.</p>
<p>Во дни и в нощи́ погружа́еми есмы́ грехи́,/ оттряси́, блаже́нне, безбо́жия мглу души́ на́шея/ и бо́дренными си моли́твами озари́ на́ша ду́ши и сердца́./ Да не в коне́ц поги́бнем в беззако́ниих на́ших,/ да не до конца́ облада́ни бу́дем враги́ на́шими,/ ты бо еси́ на́ше избавле́ние.</p>
<p>
<red>Богоро́дичен:</red> И́же во днех и в но́щех соблюда́еши вся Свои́ми хода́тайствы, Чи́стая Нескве́рная Де́во,/ и сохраня́еши от напа́сти и от беды́,/ не преста́й моля́ся Сы́ну Си Христу́ и Бо́гу на́шему,/ и́же изба́вити всех, испове́дающих Тя, Чи́стую Богоро́дицу.</p>
<p>
<red>Песнь 6</red>
</p>
<p>
<red>Ирмо́с</red>:
<emphasis>Бу́рею грехо́вною погружа́емь,/ я́ко во чре́ве ки́тове содержи́мь,/ с проро́ком зову́ Ти:/ возведи́ от тли живо́т мой,/ Го́споди, и спаси́ мя.</emphasis></p>
<p>Бу́ря воста́ша на ны./ Твои́ми моли́твами, преподо́бне, тишину́ сотвори́,/ отгоня́я вся́кий вид вра́жий,/ я́ко да возвели́чится Боже́ственный твой пра́здник,/ да ра́достию и весе́лием торжеству́ем, Анто́ние Богодухнове́нне.</p>
<p>Бу́ря беззако́ний нас пости́гши,/ окрили́ и просвети́ свои́ми моли́твами,/ да спа́саеши вся, и́же к тебе́ притека́ющия,/ и спа́саеши от треволне́ния и бу́ри/ вла́ющия помышле́нии жите́йскими,/ в приста́нища ти́хая окормля́еши/ и ко све́ту ра́зумом Боже́ственным наставля́еши,/ Анто́ние преди́вне, просвеща́я.</p>
<p>Бу́ря бесо́вская се́рдце мое́ возмуща́ет./ Не преда́ждь, Анто́ние блаже́нне, раба́ своего́, я́же к тебе́ притека́ющаго./ Тишину́ пода́ждь души́ и те́лу./ Да не пора́дуется супостат о поги́бели мое́й и па́губе/ и не пожре́т мене́ в пре́лести свое́й./ Предвари́ и спаси́ мя, Анто́ние, изба́вителю Боже́ственный.</p>
<p>
<red>Богоро́дичен:</red> Бу́рею Боже́ственной разжени́ належа́щее от врага́ уны́ние, ле́ность души́ моея́,/ и́же Сын Твой и Бог наш нас ра́ди в твою́ Пречи́стую утро́бу всели́ся,/ распя́тие во́льное претерпе́л, и смерть вкуси́, и воскре́с тридне́вно,/ овча́ есмь Боже́ственная его́ ста́да,/ его́же искупи́ честно́ю Свое́ю кро́вию./ Не пре́зри мене́, Де́во Всесвята́я Богоро́дице, Те́плая По́мощнице.</p>
<p>
<red>Ин</red>
</p>
<p>
<red>Ирмо́с:</red>
<emphasis>Обита́я Ио́на в преиспо́дних морски́х,/ приити́ моля́шеся и бу́рю утоли́ти,/ унзе́н же аз муча́щаго стрело́ю,/ Христу́ воспева́ю, зол губи́телю,/ ско́ро приити́ Тебе́ к мое́й ле́ности.</emphasis>
</p>
<p>Пла́вающия беззако́нии свои́ми, уже́ потопля́еми есмы́/ и, я́ко ки́том, пожи́раеми есмы,/ врази́ наши угото́вишася на ны./ Анто́ние, не оста́ви, вску́ю отрева́еши моли́тву на́шу,/ доко́ле не при́зриши на воздыха́ние раб твои́х?/ Ве́лий еси́, блаже́нне,/ и ве́лия чудеса́ твоя́, и препросла́влен еси́, Анто́ние, изба́ви нас.</p>
<p>Пла́мень грехо́вный грехи́ на́шими разпали́ся,/ врази́ наши и окре́стнии ра́дуются о поги́бели на́шей./ И аз ти вопию́:/ бу́ди стена́ нам, от враг на́ших заступле́ние, Анто́ние./ Да не поги́бнем за беззако́ние грех на́ших, прехва́льне Анто́ние.</p>
<p>Пла́вающе в беззако́нии, и несть избавля́ющаго нас,/ осени́, и сохрани́, и воста́ви ны от потоплени́я грехо́вныя бу́ри,/ и возведи́ ко приста́нищу Боже́ственныя во́ли Христо́вы./ Ты бо еси́ по́мощь и утвержде́ние на́ше, Анто́ние достосла́вне.</p>
<p>
<red>Богоро́дичен:</red> Потопи́хомся в беззако́ниях свои́х, и несть помога́ющаго,/ Чи́стая Отрокови́це, возста́ни на по́мощь на́шу,/ не преда́ждь достоя́ния Твоего́ сыново́м бесо́вским,/ Ты бо еси́ христиа́ном Засту́пница.</p>
<p>
<red>Конда́к, глас 3:</red>
</p>
<p>Христа́ еди́наго вожделе́в,/ и к тому́ любо́вию уязви́вся,/ и тому́ неотло́жным путе́м после́довал еси́./ Вся́кое жите́йское наслажде́ние возненави́дев,/ темже, я́ко второ́е со́лнце, чудесы́ сия́я,/ и сего́ ра́ди тя да́ром обогати́ Влады́ка,/ помина́й нас, чту́щих пресве́тлую па́мять твою́, да зове́м ти:/ ра́дуйся, Анто́ние, преподо́бне о́тче наш.</p>
<p>
<red>И́кос:</red>
</p>
<p>Ева́нгельский глас разуме́в, преподо́бне,/ вся мирска́я, я́ко суету́, вмени́, хотя́ше ми́ра отреши́тися и Христу́ еди́ному сожи́тельствовати./ Те́мже Всеви́дящее Око, с высоты́ на тя на зе́млю призре́в,/ и от и́га рабо́тнаго свобожда́ет тя,/ и от того́ засвя́заннаго разрешает./ Ра́дуйся, я́ко оста́вил еси́ мир и я́же суть в ми́ре,/ до́лу влеку́щая мудрова́ния, я́ко кал, оплева́в./ Ра́дуйся, я́ко дости́же в виде́нии А́нгела Самого́ Го́спода,/ и́же крест твой вручи́в тебе́ и рек ти:/ возьми́ крест свой, гряди́ во след Мене́,/ иди́ и подвиза́йся, не убо́йся ко́зней диа́вольских,/ бу́деши муж жела́ний духо́вных./ И после́довал еси́ Христу́ неразмышле́нным по́мыслом./ Ра́дуйся, я́ко дости́же монастыря́ Пахо́миевы пу́стыни./ И та́мо кре́пце на диа́вола устреми́ся,/ о́бразом а́нгельским просвеще́н,/ и отто́ле хотя́ тя Бог бо́льма чудесы́ просла́вити./ Ме́сто сие́ назна́менует, а́ки пе́рстом,/ и сотворя́ет тебе́ изы́ти из оби́тели./ Ра́дуйся, блаже́нне, бесо́вская ко́зни потреби́в поще́нием, и бде́нием, и моли́твою./ И на сем месте Христа́ просла́вил еси́ и це́рковь во и́мя Святы́я Тро́ицы воздви́гнул еси́./ Ра́дуйся, я́ко запале́ние огня́ уста́вил еси́/ Боже́ственнаго хра́ма, и Святы́я Живонача́льныя Тро́ицы о́браз, из огня́ изше́дши, на ру́це тебе́ да́стся./ Ра́дуйся, я́ко от Бо́га дар прия́т исцеля́ти неду́ги и прогони́ти бе́сы о́бразом Живонача́льныя Тро́ицы./ Ра́дуйся, я́ко да́ром проро́чествия от Бо́га укра́шен/ и учени́ка своего́ Филофе́я от соблажне́ния диа́вола исхити́л еси́./ Ра́дуйся, я́ко те́ло свое́ мши́цам и пауко́м на снеде́ние дал еси́./ Ра́дуйся, я́ко отше́ствие свое́ к Бо́гу предви́дя, ученико́м свои́м предглаго́леши./ Ра́дуйся, я́ко преста́вися к Невече́рнему́ Све́ту и Престо́лу Святы́я Тро́ицы предстои́ши,/ Ея́же за ны непреста́нно моли́./ Ра́дуйся, я́ко и по сме́рти бе́сы прого́ниши и́менем свои́м святы́м./ Ра́дуйся, я́ко челове́ка от потопле́ния изба́вил еси́ на мо́ри с ло́диею./ Ра́дуйся, настоя́теля свое́й оби́тели игу́мена Питири́ма от боле́зни изба́вил еси́/ и к це́ркви тща́ние твори́ти повеле́л еси́./ Ра́дуйся, я́ко духоно́снаго, и преблаже́ннаго, и преподо́бнаго вели́каго Анто́ния житию́ подража́л еси́./ Ра́дуйся, я́ко блаже́ннаго и преподо́бнаго отца́ Се́ргия житию́ после́довал еси́./ Ра́дуйся, и́ноков похвала́ и утвержде́ние и моли́твенник те́плый,/ и́же оте́чество свое́ сохраня́я от враг ненаве́туемо./ Ра́дуйся, А́нгелом сопресто́льник и преподо́бным сожи́тель./ Ра́дуйся, Анто́ние, преподо́бне о́тче наш.</p>
<p>
<red>Песнь 7</red>
</p>
<p>
<red>Ирмо́с:</red>
<emphasis>Благослове́н еси́, Бо́же, в пещи́ о́троцы испове́даху,/ А́нгела же слы́шаху, вопию́ща к ним:/ се услы́шася моле́ние ва́ше.</emphasis>
</p>
<p>Боже́ственным светоли́тием ра́зумом просвеще́н,/ духо́вно себе́ окрили́в, на враги́ боре́ния поста́вив кре́пко,/ му́жески подвиза́вся, и новоя́влен чудотво́рец показа́ся, к Христу́ взыва́ющий:/ благослове́н еси́, Го́споди, Бо́же оте́ц на́ших.</p>
<p>Боже́ственная и всечестна́я наста́ па́мять твоя́ днесь, преподо́бне Анто́ние,/ привлача́я ве́рных сердца́ любо́вию чуде́с твои́х/ ве́рно торжествова́ти чудеса́м твои́м/ и, ра́дующеся, Христо́ви взыва́ти:/ благослове́н еси́, Го́споди, Бо́же оте́ц на́ших.</p>
<p>Благослове́н еси́ от Христа́ Бо́га, преподо́бне Анто́ние,/ я́ко уловил еси́ ду́ши мно́гих во спасе́ние/ и, я́ко степе́ньми, от земли́ на Не́бо возводя́ и приводя́ ко Христу́ новым житие́м по́стных собо́ри, Христу́ вопию́щих:/ благослове́н еси́, Го́споди, Бо́же оте́ц на́ших.</p>
<p>
<red>Богоро́дичен:</red> Благослове́нная Чи́стая Нетле́нная Отрокови́це,/ и́же на́шему спасе́нию Хода́таица яви́ся./ Огнезра́чный престо́л Боже́ственный, нань же Херуви́ми не мо́гут зре́ти, Тобо́ю нам, Влады́чице, избавле́ние показа́ся./ Те́мже Сы́ну Твоему́ вопие́м:/ благослове́н Бог оте́ц на́ших.</p>
<p>
<red>Ин</red>
</p>
<p>
<red>Ирмо́с:</red>
<emphasis>Всецаря́ любо́вию уловле́ннии, о́троцы/ укори́ша безчи́сленно яря́щася мучи́теля злобо́жное языковре́дие,/ и́мже пови́нуся огнь мно́гий,/ Влады́це глаго́лющим:/ во ве́ки благослове́н еси́.</emphasis>
</p>
<p>Всех Царя́ и Бо́га устыде́ся вочелове́чения прише́ствию,/ и сего́ ра́ди жесто́ким путе́м Небеси́ ше́ствовал еси́,/ и у́зкими и те́сными враты́ широ́кое и простра́нное Ца́рство восприя́л еси́,/ и ны́не, Свя́тей Тро́ицы Престо́лу предстоя́,/ не забу́ди нас, соверша́ющих свяще́нную ти па́мять,/ твои́ми моли́твами, глаго́лем ра́достно Влады́це:/ во ве́ки благослове́н еси́.</p>
<p>Царя́ Небе́снаго Престо́лу предстоя́, блаже́нне,/ непреста́нно моли́ся Це́ркви побе́ды дарова́ти,/ зачина́ющих с ней бра́ни погуби́/ и вся́каго врага́ бори́теля покори́,/ лю́ди от вся́кия беды́ и напа́сти изба́ви свои́ми моли́твами./ Да твои́ми хода́тайствы избавльшеся́ от враг ви́димых и неви́димых, ра́дующеся, Влады́це вопие́м:/ во ве́ки благослове́н еси́.</p>
<p>Ца́рствия ра́ди Небе́снаго ми́ра преоби́дев, сла́вне,/ на земли́ а́нгельски пожи́л еси́./ В се́лех пра́ведных водворя́яся, не оста́ви, не оскуде́вая моли́ся о рабе́х свои́х,/ и́же ве́рно святу́ю ти па́мять соверша́ющих,/ бед, и скорбе́й, и напа́стей изба́вити ста́до твое́, от волк, губя́щих е. Уже́ бо на ны вооружа́ются сы́ны ага́рянстии, стре́лы и лу́ци угото́виша в рука́х свои́х./ Но тех пога́нская на́шествия покори́ нам,/ я́ко да, изба́вльшеся́ от них твои́ми моли́твами, вопие́м Влады́це, глаго́люще:/ во ве́ки благослове́н еси́.</p>
<p>
<red>Богоро́дичен:</red> Ца́рское седа́лище, одушевле́нный храм, Бо́жие сло́во, о Де́во,/ одр и пала́та, о Пренепоро́чная,/ о Ма́ти и Де́во Бо́жия, о ми́лостивая Влады́чице,/ возведи́ отча́янных, поста́ви па́дших, Твое́ бо есмь жре́бие,/ не оста́ви раб Твои́х в коне́ц, я́ко ми́лостива еси́,/ умоли́ Сы́на Твоего́ и Бо́га на́шего,/ да ра́достною душе́ю вопие́м:/ во ве́ки благослове́н еси́.</p>
<p>
<red>Песнь 8</red>
</p>
<p>
<red>Ирмо́с:</red>
<emphasis>Во о́бразе А́нгела, я́вльшагося в пещи́ о́гненней песносло́вцем, Христа́ Бо́га по́йте, о́троцы,/ свяще́нницы, благослови́те,/ лю́дие, превозноси́те во вся ве́ки.</emphasis>
</p>
<p>И́же во о́бразе А́нгела я́вльшагося тебе́ Бо́га, блаже́нне,/ глаго́люща в виде́нии и крест тебе́ твой да́вша в ру́це, глаго́люща:/ гряди́ по Мне и бу́ди иску́сен и́нок./ Сего́ ра́ди вельми́ подвиза́ся, преподо́бне,/ до́ндеже пучи́ну страсте́й изсуши́л еси́./ Тем и на Небесе́х обре́те мзду́ трудо́в свои́х, Христу́ вопия́ше:/ свяще́нницы, благослови́те, лю́дие, превозноси́те его́ во ве́ки.</p>
<p>И́же во о́бразе А́нгела Христо́ва я́вльшася тебе́, его́же возлюби́л еси́, преподо́бне,/ непреста́нными слеза́ми и моли́твами, до́ндеже я́ве сподо́бися нетле́нному блаже́нству,/ не оскуде́вая, моли́ся о и́же к тебе́ ве́рою призыва́ющих в па́мять твою́./ Ра́дующеся, пое́м Христо́ви:/ свяще́нницы, благослови́те,/ лю́дие, превозноси́те его́ во ве́ки.</p>
<p>И́же во о́бразе А́нгела Влады́це показа́вшу ти ся,/ того́ моли́, преподо́бне, оставле́ние пода́ти прегреше́нием,/ до́лги оста́вити и от лю́тыя беды́ изба́вити,/ мук, душе́вных и теле́сных,/ и враг, ви́димых и неви́димых, супоста́т на́ших отгна́ти/ е́же ко Христу́ твои́ми моли́твами,/ да в па́мять твою́, ра́дующеся, вопие́м Влады́це:/ свяще́нницы, благослови́те,/ лю́дие, превозноси́те его́ во ве́ки.</p>
<p>
<red>Богоро́дичен:</red> А́нгелом иногда́ в пещь к де́тем соше́дшаго,/ Свое́ Влады́ка от Тебе́ проявля́ет, Дево, безсе́менное рождество́,/ я́коже бо огнь ю́ных не опали́,/ та́коже и Боже́ственный огнь Пречи́стаго Ти чре́ва не опали́,/ нам Тобо́ю яви́ся спасе́ние,/ и́же иногда́ Е́вою из ра́я изве́ржени бы́хом,/ Тобо́ю Влады́ка Христо́с в рай вся возводя́./ Тем, ра́дующеся, вопие́м:/ свяще́нницы, благослови́те,/ лю́дие, превозноси́те его́ во ве́ки.</p>
<p>
<red>Ин</red>
</p>
<p>
<red>Ирмо́с:</red>
<emphasis>Утро́бу неопа́льно  образу́ют Отрокови́цы/ и́же в ве́тсем опаля́емии ю́ноши,/ преесте́ственно ражда́ющую запечатле́нну./ Обоя́ же, содева́ющи чудоде́йство еди́но,/ лю́ди к пе́нию возста́вляет благода́ть.</emphasis>
</p>
<p>У́тро ми возсия́й, преподо́бне,/ и́же помрачи́хся беззако́нии мои́ми лю́те,/ и несть поставля́ющаго мя,/ изба́ви и восхи́ти от волка мы́сленнаго,/ и просвети́ ду́шу мою́ помышле́нии Боже́ственными,/ и к све́ту ра́зума наста́ви.</p>
<p>Го́ре нам, согреши́вшим,/ и несть врача́, избавля́ющаго нас./ Услы́ши, Анто́ние, раб свои́х бе́дующих/ и не пре́зри в напа́стех и ско́рбех,/ изыми́ ны от зол, находя́щих нам, предвари́ и спаси́,/ исто́ргни и исхити́, возста́ви к ра́зуму благоче́стия.</p>
<p>Анто́ние благоче́стне, не пре́зри вопию́щих, до конца́ исчеза́ющих,/ к тебе́ бо прибего́хом, те́плому засту́пнику и помо́щнику на́шему./ Просвети́ на́ше малоу́мие, и нечу́вствие се́рдца на́шего приими́,/ я́ко оте́ц чадолюби́в, и не отри́ни моли́твы на́ша в коне́ц,/ к тебе́ бо прибего́х, те́плому засту́пнику и помо́щнику на́шему.</p>
<p>
<red>Богоро́дичен:</red> О пресла́вная Де́во Богоро́дице,/ услы́ши воздыха́ние и сле́зы раб Твои́х,/ смири́хомся в персть и попра́ни бы́хом враги́ на́шими./ Доко́ле поноша́ют врази́ и́мя Сы́на Твоего́, Христа́ Бо́га на́шего, и Твое́,/ доко́ле не услы́шиши стена́ние и воздыха́ние раб Твои́х?/ Да посрамя́тся вси, явля́ющим рабо́м Твои́м зла́я,/ и кре́пость их сокруши́тся от вся́кия си́лы, и разуме́ют вои́стинну,/ я́ко еди́н Бог, Сын Твой, Госпо́дь/ и Ты еди́на, Богоро́дице, По́мощнице Христиа́ном.</p>
<p>
<red>Песнь 9</red>
</p>
<p>
<red>Ирмо́с:</red>
<emphasis>Велича́ем вси/ человеколю́бие Твое́, Христе́, Спа́се наш,/ Сла́во раб Твои́х/ и Ве́нче ве́рных,/ возвели́чивый па́мять Ро́ждшия Тя.</emphasis>
</p>
<p>Возвели́чим тя вси, Анто́ние преподо́бне,/ я́ко источа́еши чудеса́ и твори́ши исцеле́ния кому́ждо, к тебе́ притека́ющему,/ никто́ же бо тощ отхо́дит./ И ны́не поми́луй и изба́ви, сохрани́ всех, тебе́ призыва́ющих.</p>
<p>Возвели́чивый и просла́вивый на земли́ тя Христо́с Бог наш,/ я́коже рече́ Свои́ми святы́ми усты́:/ прославля́ющаго Мя просла́влю./ того́ моли́, блаже́нне Анто́ние, изба́вити от напа́стей и треволне́ния/ твою́ воспева́ющих па́мять, блаже́нне.</p>
<p>Воспе́х твою́ всечестну́ю и чудотво́рную равноа́нгельную па́мять/ на ха́ртии чи́стей и нескве́рненней се́рдца своего́./ Зако́н Влады́ки Христа́ Бо́га на́шего написа́л еси́ не на дсках
<a type="note" xlink:href="#note7">7</a>
ка́менных,/ но на дсках се́рдца своего́./ Бо́га просла́вил еси́ в бре́нном телеси./ А́нгелы удиви́л еси́, челове́ки чудесы́ удиви́л еси́./ О мне же, гре́шнем и недосто́йнем, оскве́рнением и растле́нием умо́м, хода́тай бу́ди тепл в день после́дний,/ да изба́влюся твои́ми моли́твами ча́сти шу́ия/ и ста́ну одесну́ю Влады́ки, Христа́ Бо́га на́шего,/ е́же ти принесо́х от вели́ких ма́лая, Анто́ние, по́мощниче те́плый.</p>
<p>
<red>Богоро́дичен:</red> Возвели́чим вси, Пречи́стая, Рождество́ Твое́, Препе́тая,/ и́же из боку́ Твое́ю про́йде Христо́с Бог наш,/ изба́вив от пре́лести диа́воли род челове́ческий,/ мене́ же сохрани́ Свои́ми моли́твами,/ е́же принесо́х Ти от вели́ких ма́лая, Богоро́дице Чи́стая.</p>
<p>
<red>Ин</red>
</p>
<p>
<red>Ирмо́с:</red>
<emphasis>Люби́ти у́бо нам я́ко безбе́дное стра́хом/ удо́бее молча́ние,/ любо́вию же, Де́во,/ пе́сни тка́ти, спротяже́нно сложе́нныя, неудо́бно есть:/ но и, Ма́ти, си́лу, ели́ко есть произволе́ние, даждь.</emphasis>
</p>
<p>Подо́ба́ет у́бо, преподо́бне, твою́ всечестну́ю па́мять торжество́вати/ и весели́тися, Христа́ сла́вяще,/ и́же нам дарова́вшаго свети́льника в после́днем на́шем ро́де,/ досто́йно хва́лим тя, Анто́ние.</p>
<p>Прехва́льне Анто́ние,/ помяни́ святу́ю оби́тель сию, и ста́до учени́к свои́х,/ и мене́, убо́гаго и недосто́йнаго раба́ твоего́ всем, преподо́бне святче Бо́жий,/ я́ко име́еши дерзнове́ние ко Святе́й Тро́ице,/ Ея́же непреста́нно моли́ изба́вити тя пою́щия вся́ких зол.</p>
<p>Преподо́бне Анто́ние,/ в па́мять свою́, и́же ве́рою ея́ соверша́ющих,/ предстоя́щих ти,/ да́руй оставле́ние согреше́нием и от напа́стей и от бед всех свободи́,/ я́ко да просла́вится па́мять твоя́, преподо́бне.</p>
<p>
<red>Богоро́дичен:</red> Пресвята́я Де́во,/ бу́ди нам стена́, и по́мощь, и заступле́ние, и Воево́да́,/ и Предста́тель кре́пок от враг на́ших, и ору́жие непобеди́мо,/ я́ко да прославля́ем во вся ве́ки, ами́нь.</p>
<p>
<red>Свети́лен, глас 5:</red>
</p>
<p>Огне́м сия́ния Боже́ственнаго ра́зума просвети́вся Святы́я Тро́ицы,/ тем тя и Христо́с, я́ко со́лнце, на высоте́ поста́ви воздержа́ния,/ осиява́ти всю вселе́нную чудесы́,/ преподо́бным похвала́, и отце́м красота́,/ и наста́вником удобре́ние, Анто́ние Богодухнове́нне.</p>
<p>
<red>На хва́литех стихи́ры, глас 1.</red>
</p>
<p>
<red>Подо́бен:</red> Прехва́льнии му́ченицы:</p>
<p>Прехва́льне Анто́ние, тя земля́ не потаи́ла есть,/ но Не́бо тя прия́т, и отверзо́шатися ра́йския две́ри,/ и ны́не, внутрь дре́ва живо́тнаго насыща́лся,/ Христо́ви моли́ся/ дарова́ти душа́м на́шим мир и ве́лию ми́лость.</p>
<p>Преподо́бне Анто́ние,/ кто не удиви́тся терпе́нию твоему́ и му́жеству,/ моли́тве же и посту́, и́же сто́йкому твоему́ житию́,/ вся бо, преподо́бне, восприя́тия ра́ди бу́дущия жи́зни,/ я́ко о чуже́м телеси́ претерпева́я./ И ны́не, на Небесе́х со А́нгелы предстоя́ Христо́ви,/ моли́ся дарова́ти душа́м на́шим мир и ве́лию ми́лость.</p>
<p>Преподо́бне и Богоно́сне Анто́ние,/ храм Ду́ху Пресвято́му был еси́,/ и ра́ка твоя́ полна чуде́с яви́ся,/ ученицы́ бо твои́ красу́ются е́ю/ па́че ка́мения прозра́чна, и би́сера,/ и зла́та многоце́ннаго,/ неоску́дно бо подава́еши всем исцеле́ния./ И ны́не пред Престо́лом Влады́ки, всех Творца́, предстои́ши,/ ему́ же моли́ся/ дарова́ти душа́м на́шим мир и ве́лию ми́лость.</p>
<p>
<red>Ины стихи́ры, глас 8.</red>
</p>
<p>
<red>Подо́бен:</red> Что вас нарече́м, святи́и:</p>
<p>Что тя нареку́, Анто́ние?/ Херуви́м ли, я́ко на тебе́ почи́л есть Христо́с?/ Серафи́м ли, я́ко непреста́нно просла́вил еси́ его́?/ А́нгела ли тя нареку́, я́ко а́нгельски пожи́л еси́/ и плоть свою́ возненави́дел еси́?/ Мно́га твоя́ чудеса́, а бо́льша дарова́ния,/ моли́ спасти́ся душа́м на́шим.</p>
<p>Что тя нарече́м, Анто́ние прехва́льне?/ на земли́, я́ко беспло́тен, пожи́л еси́/ и на Небеса ́взы́де, то́чиши исцеле́ния, и твори́ши чудеса́,/ и отго́ниши ду́хи лука́выя от челове́к./ Мно́га твоя́ чудеса́, а бо́льша ти дарова́ния,/ моли́ спасти́ся душа́м на́шим.</p>
<p>Что тя нареку́, Анто́ние прехва́льне?/ кла́дязь неизчерпа́емый чуде́с,/ мо́ре Боже́ственнаго дарова́ния,/ жа́жду лю́тую утоля́ющее и сердца́ веселя́щее,/ тьму лю́тую от души́ отгоня́еши неве́дения/ и просвеща́еши вся све́том ра́зума./ Мно́га твоя́ чудеса́, а бо́льша дарова́ния,/ моли́ся спасти́ся душа́м на́шим.</p>
<p>
<red>Сла́ва, глас 7:</red>
</p>
<p>Прииди́те, и́ночествующих многочи́сленное по́стник сосло́вие, днесь/ Анто́ния, доброде́тели подража́теля,/ пе́сньми и пе́ньми воспои́м/ и, честну́ю его́ и многоцеле́бную и чудотво́рную ра́ку обстоя́ще,/ любе́зно облобыза́ем, глаго́люще:/ ра́дуйся, пресла́вне Анто́ние,/ отце́м свои́м пресве́тлый свети́льниче;/ ра́дуйся, я́ко чисте́йшему Све́ту совокупи́вся;/ ра́дуйся, я́ко Тро́ицы предстоя́ со А́нгелы,/ ея́ же непреста́нно моли́ о нас, соверша́ющих святу́ю па́мять твою́,/ дарова́ти душа́м на́шим мир и ве́лию ми́лость.</p>
<p>
<red>И ны́не, Богоро́дичен по гласу.</red>
</p>
<p>
<red>Любо́вию, и́же ко свято́му, распала́ем, сего́ ра́ди написа́х втору́ю песнь, да а́ще, кто люби́т свята́го, глаго́лет в келлии, поне́же на Собо́ре святы́ми отцы́ не уста́влено, кроме́ Вели́каго Поста</red>́
<red>.</red></p>
<p>
<red>Глас 4</red>
</p>
<p>
<red>Песнь 2</red>
</p>
<p>
<red>Ирмо́с:</red>
<emphasis>Ви́дите, ви́дите, я́ко Аз есмь Бог, умерщвля́й и животворя́й.</emphasis>
</p>
<p>Ви́дите, ви́дите, и́же пожи́вшии Богоуго́дно Бо́гови,/ ка́ко и по сме́рти их Бог прославля́ет,/ па́че же блаже́ннаго отца́ на́шего Анто́ния,/ и́же в бре́нном телеси́ просия́вша,/ о́тче блаже́нне, о нас бу́ди к Бо́гу хода́тай и по́стное вре́мя наста́ви небе́дно прейти́,/ да твои́ми моли́твами, ра́дующеся, дости́гнем тридне́внаго Воскресе́ния.</p>
<p>Ви́дите, ка́ко и́же на земли́ подвиза́вшеся и плоть свою́ ни во что же вмени́вше/ в су́етней и вре́менней сей жи́зни бу́дущия ра́ди жи́зни,/ и́же тех бо́льми чуде́с Христо́с обогати́,/ кольми́ же па́че блаже́ннаго отца́ на́шего Анто́ния Христо́с на земли́ чудесы́ просла́ви,/ о́тче Анто́ние, по́стником удобре́ние.</p>
<p>Ви́дите, ви́дите чудотво́рца и блаже́ннаго отца́ Анто́ния,/ ка́ко на земли́ а́нгельски поживе́ и сего́ ра́ди прие́м от Бо́га дар чуде́с,/ исцеля́ти неду́ги и отгони́ти бе́сы,/ Анто́ние многочуде́сне.</p>
<p>Ви́дите, ви́дите, я́ко Аз есмь Бог,/ от Де́вы воплоти́выйся и роди́выйся на спасе́ние челове́ком,/ да спасу́ мир от пре́лести,/ на крест вознесы́йся, и да ви́дят язы́цы и разуме́ют,/ я́ко Аз есмь избавля́яй, я́ко си́лен, о́бластию Свое́ю.</p>
<p>
<red>Ипакои́, глас 6:</red>
</p>
<p>Христа́ Влады́ки пронарече́ния соверши́шася,/ я́коже рече́ Свои́ми святы́ми усты́ иуде́ем:/ я́ко оты́мется от вас Ца́рствие Бо́жие и да́стся язы́ку, творя́щему плоды́ его́./ Вои́стинну нам дастся сло́во Бо́жие,/ спасе́ние Росси́йстей земли́, и́же преподо́бных оте́ц плоды́ Бо́гу принесо́шася,/ того́, преподо́бне Анто́ние, Све́ту Невече́рнему́ после́довал еси́.</p>
<p>
<red>Стихи́ра Ева́нгельская, глас 6:</red>
</p>
<p>Влады́ко Христо́с бла́говеству́ет/ и я́ве глаго́лет всем:/ вся Мне преда́на бы́ша от Отца́ Моего́./ И кто весть, Кто есть Оте́ц/ и Кто есть Сын?/ Никто́же зна́ет Сы́на, то́кмо Оте́ц,/ ни Отца́ кто зна́ет, то́кмо Сын,/ и ему́же а́ще во́лит Сын откры́ти,/ прииди́те ко Мне, вси тружда́ющиися и обремене́ннии,/ и Аз вы упоко́ю,/ и́же Мене́ ра́ди взя́вше и́го Мое́ благо́е,/ и да́рую сим Ца́рство Мое́ Небе́сное./ тому́ моли́ся, блаже́нне Анто́ние,/ спасти́ ду́ши на́ша.</p>
<p>
<red>Сия слу́жба преподо́бнаго Анто́ния, чудотво́рца новоя́вленнаго, и́же Си́йский нарече́тся. Спи́сано бысть сие́ многогре́шным Иоа́нном Ру́сином, ро́дом от пле́мене варя́жска, коле́на А́вгустова, ке́саря Ри́мскаго, в ле́то 7087 (1579) в ца́рство благочести́ваго и христолюби́ваго госуда́­\ря царя́ и вели́каго князя Иоа́нна Васи́льевича, всея́ Росси́и, и по благослове́нию Преосвяще́ннаго Анто́ния, Митрополи́та всея́ Росси́и, и при благове́рных царе́вичех Иоа́нне и Фео́доре Иоа́нновичех.</red>
</p>
<p>
<red>Моли́тва</red>
</p>
<p>О всеблаже́нне о́тче наш, преподо́бне Анто́ние, те́плый засту́пниче и по́мощниче с ве́рою призыва́ющим тя, изба́ви нас моли́твами си ко Го́споду от вся́каго обстоя́ния бесо́вскаго и изми́ нас, окая́нных и недосто́йных рабо́в твои́х. О чудотв́орче Анто́ние, от уст па́губнаго зми́я, зия́ющаго пожре́ти нас и свести́ во ад живы́х, прости́ нас, о́тче, ели́ко согреши́хом ти, и и́и нас от греха́ и вся́кия напа́сти, приходя́щия грехо́в ра́ди на́ших. Пода́ждь душа́м на́шим утеше́ния, всади́ в се́рдца́ на́ша страх Суда́ Бо́жия и изба́ви нас от враго́в на́ших, ви́димых и неви́димых, тебе́ бо и́мамы те́пла моли́твенника и засту́пника, и́же в бе́дах су́щии и в грехи́ впа́дшия. Ты бо яви́ся столп благоче́стия, воздержа́ния пра́вило, смиренному́дрия о́браз, целому́дрия наста́вник, убо́гим и сирота́м засту́пник и храни́тель прибега́ющим к тебе́. Кто у́бо по досто́и́нству мо́жет похвали́ти равноа́нгельное твое́ житие́ и кто мо́жет изчести́ твои́х трудо́в по́двизи и сле́зы ко Го́споду, вои́стинну я́ко со́лнца светле́йши возсия́ша твоя́ исправле́ния. Ревни́тель бо бысть всех святы́х преподо́бных и пра́ведных и учи́тель духо́вный, побо́рник, и засту́пник, и моли́твенник, Пресвяте́й Тро́ице предстоя́. Ты я́ко ми́р оста́вил еси́ и я́же в ми́ре, и нас в покая́ние приведи́ ко Го́споду моли́твами си, о́тче всечестне́йший, да и мы сподо́бимся ве́чных благи́х, иде́же наслажда́ешися Небе́сныя сла́вы жела́емаго Иису́са Христа́, И́стиннаго Бо́га на́шего и Сладча́йшаго Влады́ки и Го́спода всех. Ему́же подоба́ет вся́кая сла́ва, честь и поклонение со Безнача́льным его́ Отце́м и Пресвяты́м, и Благи́м, и Животворя́щим его́ Ду́хом, ны́не, и при́сно, и во ве́ки веков. Ами́нь.</p>
<p>
<red>Преподобный Антоний Сийский</red> родился в 1478 году в состоятельной и благочестивой крестьянской семье в 40 верстах от г. Архангельска, в селе Кехта. В Крещении назван в честь святого апостола Андрея Первозванного. Родители, Никифор и Агафия, переселились туда из Новгорода. Их старший сын Андрей отличался красотой, хорошим здоровьем, кротостью и необычайными способностями к учению и к «иконному писанию».</p>
<p>После смерти родителей в 1503 году Андрей поселился в Новгороде и поступил в услужение к боярину, своему родственнику, — человеку богобоязненному и доброму, и провел у него пять лет. Боярин полюбил Андрея за трудолюбие и женил на своей дочери. Через год скончалась жена, а затем скончался и тесть Андрея. Потерю близких он воспринял как знак воли Божией. Андрей возвратился в Кехту, раздал все состояние нищим и ушел в Преображенский монастырь, на реку Кену, к преподобному Пахомию (†1515; память в субботу по Богоявлении).</p>
<p>По пути в Пахомиеву пустынь ночью, во время отдыха, святому было видение: световидный старец, седой, в белых ризах, с крестом в руках, сказал: «Возьми крест свой и не бойся вступить на подвиг твой; подвизайся и не страшись козней диавольских, ибо ты будешь муж желаний духовных и явишься наставником множества иноков». Осенив его крестом, старец сказал: «Сим побеждай лукавых духов», — и исчез. Остаток ночи Андрей провел в молитве и утром пришел в монастырь. Вскоре, в 1508 году, он принял от преподобного Пахомия постриг с именем Антоний, в честь преподобного <a xlink:href="https://azbyka.ru/otechnik/Antonij_Velikij/">Антония Великого</a> (†356; память 17 января). Под руководством преподобного Пахомия он усердно выполнял все послушания и менее чем через год был рукоположен в священный сан архиепископом Новгородским.</p>
<p>По возвращении из Новгорода преподобный Антоний подвизался в воздержании. Много времени он проводил в больнице, помогал больным и беспомощным, исполнял земледельческие работы. Почувствовав, что он готов к подвигу уединения, святой Антоний испросил у преподобного Пахомия благословение и совета о пустынножительстве и с двумя иноками — Александром и Иоакимом — поселился близ речки Шелексны, у Черного порога, где провел 7 лет.</p>
<p>Число иноков увеличивалось. Они построили деревянный храм во имя святителя Николая, Чудотворца, и келлии. Местные жители всячески противились пребыванию преподобного Антония и его учеников и изгнали их. Много исходили иноки, прежде чем достигли местности уединенной, тихой и красивой, словно избранной Богом для обители, где звероловы задолго до их прихода часто слышали звон колоколов и пение иноков. Привел их туда местный житель зверолов Самуил. Здесь, на полуострове Михайловского озера, при впадении в него реки Сии, в 1520 году преподобный Антоний основал новый монастырь.</p>
<p>В 1544 году святой послал в Москву к великому князю Василию Иоанновичу двух сподвижников — Александра и Исаию — с просьбой узаконить новую обитель и даровать для нее землю. Ходатайство было удовлетворено, и иноки построили деревянный храм во имя Живоначальной Троицы. Храмовую икону Святой Троицы преподобный писал вместе с другим иконописцем, своим сподвижником.</p>
<p>Вскоре, во время пожара, церковь сгорела. Икона чудесно уцелела и была найдена в стороне от пожарища. Преподобный вновь начал строить храм во имя Живоначальной Троицы и две других церкви — в честь Благовещения Пресвятой Богородицы и во имя преподобного Сергия Радонежского. От иконы Святой Троицы, письма преподобного Антония, больные получали исцеления. Поставленный игуменом обители, святой ходил на работы в лес, на пашню, показывая братии пример трудолюбия, не оставляя иконописания. Чтобы избежать известности, преподобный удалился в уединенное место, где в трудах и молитве провел два года. Здесь открылся его дар прозорливости: святой обличил инока в тайном желании покинуть обитель и увещевал не делать этого. Инок раскаялся. По просьбе братии преподобный вновь принял игуменство в своей обители и только перед самой кончиной снова удалился, чтобы пребывать в безмолвии и молитве. Ученикам и сподвижникам он оставил устав иноческой жизни и большую по тому времени библиотеку.</p>
<p>Утром 7 декабря 1556 года преподобный Антоний мирно почил о Господе.</p>
<p>Житие и служба преподобному Антонию Сийскому составлены в 1577-1578 гг. иеромонахом Сийской обители Ионой. В 1597 году царевич Иоанн, сын Иоанна Грозного, составил житие и службу святому. В 1578-1579 годах, во время настоятельства игумена Питирима (1575-1597), преподобный Антоний причислен к лику святых.</p>
<p>Преподобный Антоний является покровителем иконописания. После преставления святого многие иконы его письма распространились по Архангельскому краю.</p>
<p>Преподо́бнаго отца́ на́шего Ни́ла, и́же на е́зере Селигере, на о́строве, зово́мом Столобно́е</p>
<p>
<red>НА МА́ЛОЙ ВЕЧЕ́РНИ</red>
</p>
<p>
<red>Стихи́ры, глас 1.</red>
</p>
<p>
<red>Подо́бен:</red> Небе́сных чино́в:</p>
<p>Наста́, Богоно́се,/ со́лнца светле́йший твой пра́здник,/ озаря́ет приходя́щия к тебе́ ве́рою,/ и безсме́ртием облагоуха́ет,/ и душа́м источа́ет исцеле́ние, Ни́ле преподо́бне,/ моли́твенниче о душа́х на́ших.</p>
<p>Чу́вственный стра́сти теле́сныя/ укроти́в воз­держа́ния броздами, чудоде́йственниче Ни́ле,/ и, ре́вность Безпло́тных во пло́ти показа́в,/ вся плотска́я жела́ния ду́хови пови́нул еси́./ Тем ны́не в Небе́сных селе́ниих водворя́лся,/ моли́ о душа́х на́ших.</p>
<p>Блаже́нне Ни́ле,/ основа́ние положи́в добро́ де́телей/ и ве́тхаго челове́ка совле́кся с похотьми́,/ во Христа́ облеклся еси́ вои́стинну./ Тем и победи́л еси́, преподо́бне,/ мно́гая враго́в ополче́ния,/ наста́вник мона́хом быв,/ моли́ спасти́ся душа́м на́шим.</p>
<p>
<red>Сла́ва, глас 8:</red>
</p>
<p>Преподо́бне и Богоно́се о́тче наш Ни́ле,/ ты усе́рдно в пусты́ни подвиза́лся еси́,/ любве́ ра́ди Го́спода своего́ и воздая́ния ра́ди,/ е́же со все́ми святы́ми бу́дущих его́ благ,/ и житие́м свои́м по́стническим,/ я́ко А́нгел на земли́, челове́ки удиви́л еси́,/ бе́сы же и всю си́лу их устраши́л еси́, и воста́ющия на тя злотво́рцы,/ неми́лостивыя разбо́йники по́мощию Бо́жиею посрами́л еси́./ И ны́не, преподо́бне, уго́дниче Христо́в,/ о́тче наш Ни́ле,/ моли́ о нас всеми́лостиваго Бо́га/ пода́ти ми́р ми́рови/ и душа́м на́шим ве́лию ми́лость.</p>
<p>
<red>И ны́не, Богоро́дичен.</red>
</p>
<p>
<red>На стихо́вне стихи́ры, глас 2.</red>
</p>
<p>
<red>Подо́бен:</red> До́ме Евфра́фов:</p>
<p>Дом и селе́ние Отцу́ Безнача́льному был еси́,/ преподо́бне Ни́ле, о́тче наш,/ того́ моли́ пода́ти ми́р Це́ркви его́/ и душа́м на́шим ве́лию ми́лость.</p>
<p>
<red>Стих:</red> Честна́ пред Го́сподем/ смерть преподо́бных Его́.</p>
<p>Дом и оби́тель Безнача́льнаго Отца́/ Единоро́дному Сы́ну был еси́,/ преподо́бне Ни́ле, о́тче наш./ Того́ моли́ душа́м на́шим пода́ти ве́лию ми́лость.</p>
<p>
<red>Стих:</red> Блаже́н муж, боя́йся Г оспода,/ в за́поведех Его́ восхо́щет зело́.</p>
<p>Дом и жили́ще Ду́ху Пресвято́му был еси́,/ преподо́бне Ни́ле, отче́ наш./ Того́ моли́ пода́ти ми́р всему́ Правосла́вию/ и душа́м на́шим ве́лию ми́лость.</p>
<p>
<red>Сла́ва, подо́бен то́йже:</red>
</p>
<p>Дом и пребыва́ние Пресвяте́й и Безнача́льней Тро́ице был еси́,/ преподо́бне Ни́ле, о́тче наш./ Ю́же моли́ ми́р оби́тели твоей пода́ти/ и душа́м на́шим ве́лию ми́лость.</p>
<p>
<red>И ны́не, Богоро́дичен. Подо́бен то́йже:</red>
</p>
<p>Дом и храм прекра́сен воздви́жен во оби́тели твоей, преподо́бне,/ в похвалу́ и сла́ву Пресвя́тей Богоро́дице Мари́и./ ю́же моли́, преподо́бне о́тче наш Ни́ле,/ пода́ти душа́м на́шим ве́лию ми́лость.</p>
<p>
<red>Тропа́рь пи́сан на вели́цей вече́рни</red>
</p>
<p>
<red>Сла́ва, и ны́не, Богоро́дичен:</red> Е́же от ве́ка утае́нное:</p>
<p>
<red>НА ВЕЛИ́ЦЕЙ ВЕЧЕ́РНИ</red>
</p>
<p>
<red>Пое́м </red>Блаже́н муж:
<red>1-й антифо́н. На Го́споди, воззва́х:</red>
стихи́ры на 8, глас 4.</p>
<p>
<red>Подо́бен:</red> Я́ко до́бля:</p>
<p>В пусты́ню дости́гл еси́,/ преблаги́м Бо́гом наставля́емь, преподо́бне о́тче Ни́ле,/ я́ко дре́во, при вода́х насажде́н,/ день и нощь поуча́яся в зако́не Госпо́дни,/ плоды́ воздержа́ния принеся́ еси́ Всесвяте́й Тро́ице,/ ю́же, преподо́бне, моли́/ ве́рою притека́ющим к ра́це моще́й твои́х/ благода́ть исцеле́ния дарова́ти,/ и спасти́, и просвети́ти ду́ши на́ша.</p>
<p>В пусты́ню всели́вся,/ преблаги́м Христо́м Бо́гом наставля́емь,/ преподо́бне о́тче Ни́ле,/ в не́йже, я́ко дре́во при вода́х, насади́вся/ и в зако́не Госпо́дни поучи́вся день и нощь,/ плоды́ духо́вныя принеся́ еси́ Христу́ Бо́гу./ его́же моли́ о притека́ющих с ве́рою к ра́це моще́й твои́х/ благода́ть исцеле́ний дарова́ти,/ и спасти́, и просвети́ти ду́ши́ на́ша.</p>
<p>В пусты́ню водвори́лся еси́/ благода́тию Христа́ Бо́га,/ преблаже́нне о́тче Ни́ле,/ в не́йже, я́ко лоза́ бла́гопло́дная,/ при вода́х насажде́н еси́,/ плоды́ Христу́ Бо́гу принося́/ и к жи́зни ве́чней/ наставля́я ве́рою пра́зднующих честну́ю па́мять твою́,/ моли́ Христа́ Бо́га/ от тли и бед изба́витися нам,/ и спасти́, и просвети́ти ду́ши́ на́ша.</p>
<p>
<red>Сла́ва, глас 8:</red>
</p>
<p>Преподо́бне о́тче Ни́ле,/ ты в зако́не Госпо́дни день и нощь поучи́вся,/ досто́ин быв дре́ва живо́тнаго ветвь бы́ти,/ и плод твой страда́ньми и венцы́ процвете́,/ дерзнове́ние име́я к Подвигополо́жнику Христу́ Бо́гу,/ проси́ и нам очище́ния грехо́в и ве́лия ми́лости.</p>
<p>
<red>И ны́не, Богоро́дичен:</red> Царь Небе́сный:</p>
<p>
<red>Вход, проки́мен дне и чте́ния 3
<emphasis>(зри день 5-й)</emphasis></red>
</p>
<p>
<red>На литии́ стихи́ры, глас 8:</red>
</p>
<p>Ра́дуйся, свети́льниче пресве́тлый,/ преподо́бне и Богоно́се о́тче наш Ни́ле,/ ты на земли́, я́ко безпло́тен, пожи́л еси́,/ посто́м и моли́твою Бо́га себе́ ми́лостива сотвори́л еси́/ и дар от него́ прозре́ния и проро́чества прия́л еси́,/ и по преста́влении чудеса́ от святы́х моще́й твои́х,/ я́ко от исто́чника, преизоби́льно источа́ются,/ и с ве́рою приходя́щим,/ разли́чными неду́ги одержи́мии, исцеле́ваются. И ны́не, преподо́бне о́тче наш Ни́ле,/ моли́ о нас Христа́ Бо́га/ пода́ти ми́р ми́рови/ и душа́м на́шим ве́лию ми́лость.</p>
<p>Ра́дуйся, Росси́йския земли́ свети́ло незаходи́мое,/ преподо́бне о́тче наш Ни́ле,/ ты в пусты́ни трина́десять лет/ Го́спода ра́ди своего́ терпели́во подвиза́лся еси́,/ и плотски́я стра́сти воздержа́нием свои́м умертви́л еси́,/ и в ней, мно́го пострада́в/ от нача́льника зло́бы, губи́теля врага́,/ с ним му́жественно брался еси́,/ и по́мощию Бо́жиею, и свое́ю к Бо́гу те́плою ве́рою/ все его́ злокознство, я́ко паучи́ну, до конца́ расто́ргнул еси́,/ и посрами́л еси́ всеси́льною по́мощию Пречи́стыя Богоро́дицы/ прише́дшия на тя злы́я разбо́йники,/ и ны́не, преподо́бне о́тче наш Ни́ле,/ не преста́й о нас моля́ Христа́ Бо́га/ дарова́ти ми́р ми́ру/ и душа́м на́шим ве́лию ми́лость.</p>
<p>Ра́дуйся, преподо́бне о́тче наш Ни́ле,/ ты на о́стров Столобн́ое,/ я́ко на о́блак, ра́дуяся, возше́л еси́/ и на нем моли́твою и посто́м,/ чистото́ю и благогове́нием,/ смире́нием и беззло́бием и все́ми доброде́тельми,/ я́ко А́нгел, подвиза́лся еси́ во вре́менней сей жи́зни:/ два́десять бо и седмь лет препроводи́л еси́,/ соверша́я за́поведи Госпо́дни/ и устрояя себе́ на Небесе́х пала́ты нерукотворе́ны и ве́чны,/ о ни́хже рече́но бысть:/ и́хже око не ви́де, и ухо не слы́ша,/ и на се́рдце челове́ку не взыдо́ша,/ я́же угото́ва Бог лю́бящим его́;/ а́може и пресели́лся еси́ к ве́чным оби́телем онем,/ и прия́т тя Госпо́дь с пра́ведными,/ и́хже житию́ после́довал еси́./ Ра́ка же и святы́я мо́щи твоя́, я́ко мо́ре,/ с ве́рою приходя́щим неоску́дно исцеле́ния излива́ют,/ и мно́зи мно́гия и разли́чныя цельбы́ прие́млют:/ слепи́и прозира́ют, глуси́и слы́шат,/ слуки́я
<a type="note" xlink:href="#note8">8</a>
исправля́ются, прокаже́ннии очища́ются,/ неми́и благоглаго́ливи быва́ют,/ бе́си же от челове́к моли́твами твои́ми отбега́ют./ И ны́не, преподо́бне о́тче наш Ни́ле,/ не преста́й моля́ся Христу́ Бо́гу/ о ста́де и о оби́тели свое́й/ и душа́м на́шим пода́ти ми́р и ве́лию ми́лость.</p>
<p>
<red>Сла́ва, глас 8:</red>
</p>
<p>Что ти принесе́м, преподо́бне,/ я́ко неоску́дно излива́еши тре́бующим благода́ть?/ и́бо те́ло твое́, о́тче,/ чистоты́ жили́ще показа́ся./ Тем и, посеще́нием Свята́го ду́ха озари́вшеся,/ нетле́нно в на́ше благослове́ние соблюда́ется,/ благода́тных луч сия́ний испо́лнено,/ и́хже бе́сове не терпя́т зре́ти, дале́че отбега́ют,/ да́нныя ти благода́ти трепе́щут,/ и́хже от душ на́ших и теле́с отжени́, мо́лимся,/ и ненаве́тны нас при́сно соблюди́/ от тех ла́яния твои́ми моли́твами.</p>
<p>
<red>И ны́не, Богоро́дичен: </red>Ра́дуйся,  вселе́нныя Похвало́:</p>
<p>
<red>На стихо́вне стихи́ры, глас 8.</red>
</p>
<p>
<red>Подо́бен:</red> О, пресла́внаго чудесе́!</p>
<p>Преподо́бне и Богоно́се о́тче наш Ни́ле,/ ты от ю́ности отве́рглся еси́ ми́ра и сро́дник свои́х/ и прия́л еси́ о́браз А́нгельский и́ноческаго жития́/ во оби́тели свята́го апо́стола и Евангели́ста Иоа́нна Богосло́ва/ и преподо́бнаго отца́ на́шего Са́ввы, и́же в Кри́пцах,/ и в ней подвиза́вся смире́нием и послуша́нием,/ я́ко до́брый во́ин Христо́в./ того́ о нас моли́, преподо́бне, со святы́ми си́ми/ пода́ти грехо́в оставле́ние/ и душа́м на́шим ве́лию ми́лость.</p>
<p>
<red>Стих:</red> Честна́ пред Го́сподем/ смерть преподо́бных Его́.</p>
<p>Преподо́бне и равноа́нгельне о́тче наш Ни́ле,/ ты, от ю́ности Христа́ возлюби́в,/ и ле́гкое и́го его́ на ся восприя́л еси́,/ и невозвра́тным по́мыслом после́довал еси́ стопа́м Влады́ки своего́,/ и прия́л еси́ от него́ трудо́м свои́м воздая́ния,/ е́же с Ним пребыва́ние, и со а́нгелы ликова́ние,/ и со все́ми святы́ми ра́дование;/ того́ моли́ о нас, преподо́бне,/ пода́ти грехо́в проще́ние/ и душа́м на́шим ве́лию ми́лость.</p>
<p>
<red>Стих:</red> Блаже́н муж, боя́йся Го́спода,/ в за́поведех Его́ восхо́щет зело́.</p>
<p>Преподо́бне и Богому́дре о́тче наш Ни́ле,/ ты Христа́ ра́ди от ю́ности в пусты́ню всели́лся еси́,/ и в ней, я́ко безпло́тен, на стра́сти плотски́я подвиза́лся еси́/ посто́м, и моли́твою, и святы́м смире́нием,/ и нача́льника зло́бы, врага́,/ с кова́рствы его́ до конца́ низложи́л еси́,/ и ны́не, преподо́бне, предстоя́ у Престо́ла всех Царя́,/ моли́ся о почита́ющих свяще́нную и многора́достную па́мять твою́/ пода́ти грехо́в оставле́ние/ и душа́м на́шим ве́лию ми́лость.</p>
<p>
<red>Сла́ва, глас то́йже:</red>
</p>
<p>Мона́хов мно́жества,/ наста́вника тя почита́ем, о́тче наш Ни́ле:/ твое́ю бо стезе́ю вои́стинну пра́во ходи́ти позна́хом./ Блаже́н еси́, Христу́ рабо́тав,/ и вра́жию обличи́л еси́ си́лу,/ а́нгелов собесе́дниче, преподо́бных соприча́стниче и пра́ведных;/ с ни́миже моли́ся Го́споду/ поми́ловатися душа́м на́шим.</p>
<p>
<red>И ны́не, Богоро́дичен:</red> Безневе́стная Де́во:</p>
<p>
<red>На благослове́нии хле́бов тропа́рь свята́го два́жды и</red>Богоро́дице Де́во:
<red>еди́ножды.</red></p>
<p>
<red>Тропа́рь, глас 4:</red>
</p>
<p>Я́ко свети́льник всесве́тел,/ яви́лся еси́ во о́строве Селиге́ра е́зера,/ преподо́бне о́тче Ни́ле,/ ты бо, крест Христо́в от ю́ности свое́й на ра́мо взем,/ усе́рдно тому́ после́довал еси́,/ чистото́ю Бо́гови прибли́жився,/ отону́дуже и чуде́с дарова́нием обогати́лся еси́./ Тем и мы, притека́юще к ра́це моще́й твои́х, уми́льно глаго́лем:/ о́тче преподо́бне,/ моли́ Христа́ Бо́га/ спасти́ся душа́м на́шим.</p>
<p>
<red>НА У́ТРЕНИ</red>
</p>
<p>
<red>На</red> Бог Госпо́дь:
<red>тропа́рь преподо́бному два́жды. Сла́ва, и ны́не, Богоро́дичен.</red></p>
<p>
<red>По 1-м стихосло́вии, седа́лен, глас 4.</red>
</p>
<p>
<red>Подо́бен:</red> Ско́ро предвари́:</p>
<p>Зва́нию Го́спода своего́ после́довал еси́,/ ми́р оста́вив, и вся, я́же в ми́ре, красова́ния, преблаже́нне Ни́ле,/ претерпе́л еси́ усе́рдно пусты́нное озлобле́ние,/ полки́ же бесо́вския победи́л еси́ му́жески;/ те́мже па́мять твою́ при́сно восхваля́ем пе́сньми ве́рно.</p>
<p>
<red>Сла́ва, и ны́не, Богоро́дичен:</red>
</p>
<p>Обнови́ла еси́, Чи́стая, Боже́ственным Рождество́м Твои́м/ истле́вшее страстьми́ земноро́дных существо́/ и возста́вила еси́ от сме́рти к жи́зни нетле́ния./ Те́мже Тя по до́лгу блажи́м вси, Де́во Препросла́вленная,/ я́коже прорекла е́си.</p>
<p>
<red>По 2-м стихосло́вии, седа́лен, глас 5.</red>
</p>
<p>
<red>Подо́бен:</red> Собезнача́льное Сло́во:</p>
<p>По́стника Госпо́дня пе́сньми почти́м,/ я́ко умертви́вша вся прило́ги страсте́й/ воздержа́нием тве́рдым и кре́пким терпе́нием вои́стинну,/ и посрами́вша зело́ сопроти́внаго всю горды́ню,/ и ны́не моля́щася Го́сподеви поми́ловатися душа́м на́шим.</p>
<p>
<red>Сла́ва, и ны́не, Богоро́дичен:</red>
</p>
<p>Стра́шно чу́до зача́тия и несказа́нен о́браз Рождества́/ в Тебе́ позна́ся, Чи́стая Присноде́во,/ ужаса́ет ми ум и удивля́ет помышле́ния;/ сла́ва Твоя́, Богоро́дице, всем простре́ся на спасе́ние душ на́ших.</p>
<p>
<red>По полиеле́и седа́лен, глас 1.</red>
</p>
<p>
<red>Подо́бен:</red> Гроб Твой, Спа́се:</p>
<p>Погре́бл еси́ страсте́й все воста́ние умерщвле́нием пло́ти, свяще́нный о́тче,/ жи́знь безконе́чную по сме́рти прия́л еси́;/ те́мже днесь Христо́ва Це́рковь/ пра́зднует твою́ досточу́днуто па́мять, преподо́бным укра́шение.</p>
<p>
<red>Сла́ва, и ны́не, Богоро́дичен:</red>
</p>
<p>Наста́ви нас на путь покая́ния,/ уклоня́ющихся при́сно к безпу́тиям зол и Преблага́го Бо́га прогне́вающих,/ Неискусобра́чная Благослове́нная Мари́е,/ прибе́жище отча́янных челове́ков, Бо́жие селе́ние.</p>
<p>
<red>Степе́нна, 1-й антифо́н 4-го гла́са. Проки́мен, глас 4:</red>Честна́ пред Го́сподем:
<red>Стих:</red>
Что возда́м Го́сподеви о всех: Вся́кое дыха́ние
<red>: Ева́нгелие от Матфе́я, зача́ло 43.</red></p>
<p>
<red>По 50-м псалме́, стихи́ра, глас 8:</red>
</p>
<p>Преподо́бне о́тче Ни́ле,/ ми́ра красоты́ и пи́щи сла́достныя возненави́дев,/ и́ноческое житие́ па́че возлюби́л еси́/ и, А́нгелом собесе́дник быв,/ свети́льник многосве́тлый яви́лся еси́/ чудесми́, я́ко со́лнце, сия́я./ Тем всех нас помина́й,/ соверша́ющих свяще́нную па́мять твою́:/ мы бо ча́да твоя́/ и о́вцы слове́сных ти уче́ний/ и тя на по́мощь призыва́ем,/ прося́ще тобо́ю прия́ти ми́р и ве́лию ми́лость.</p>
<p>
<red>Кано́н Богоро́дицы, со ирмосо́м на 6, и свято́му еди́н кано́н, на 8, глас 4.</red>
</p>
<p>
<red>Песнь 1</red>
</p>
<p>
<red>Ирмо́с: </red>
<emphasis>Отве́рзу уста́ моя́,/ и наполня́тся ду́ха,/ и сло́во отры́гну Цари́це Ма́тери/ и явлю́ся, све́тло торжеству́я,/ и воспою́, ра́дуяся, Тоя́ чудеса́.</emphasis>
</p>
<p>Смири́лся еси́ Христа́ ра́ди, о́тче Ни́ле,/ и, крест взем, оте́чества и сро́дник бе́гал еси́;/ отню́дуже в пусты́ню вшед/ и в ней трудолю́бно подвиза́лся еси́, преподо́бне.</p>
<p>От ю́ности своей, о́тче Ни́ле, ум к Бо́гу впери́в,/ и тле́нными нетле́нная, я́ко до́брый купе́ц, искупи́л еси́,/ те́мже, ны́не соше́дшеся, па́мять твою́ почита́ем.</p>
<p>Христо́вым раче́нием, о́тче Ни́ле, па́че огня́ распала́емь,/ настоя́щая, я́ко ничто́же су́щи, презре́л еси́,/ и того́ ра́ди в поко́ище всели́ся,/ иде́же пра́ведных ду́ши веселя́тся.</p>
<p>
<red>Богоро́дичен:</red> Боля́ща исцели́ душе́ю же и те́лом, Влады́чице,/ раба́ Твоего́ блаже́ннаго Ни́ла моле́нием:/ Тебе́ бо Предста́тельницу вси су́щии в печа́лех стяжа́хом,/ я́ко ро́ждшую Спасе́ние на́ше.</p>
<p>
<red>Катава́сия:</red>
<emphasis>Христо́с ражда́ется:</emphasis>
</p>
<p>
<red>Песнь 3</red>
</p>
<p>
<red>Ирмо́с:</red>
<emphasis>Твоя́ песносло́вцы, Богоро́дице,/ живы́й и незави́стный Исто́чниче,/ лик себе́ совоку́пльшия, духо́вно утверди́,/ в Боже́ственней Твоей сла́ве/ венце́в сла́вы сподо́би.</emphasis>
</p>
<p>Сна твои́м очесе́м не дал еси́, блаже́нне Ни́ле, ни ве́ждом дрема́ния,/ до́ндеже сподо́бился еси́ пра́ведных селе́ния,/ я́же угото́ва Бог лю́бящим его́.</p>
<p>Бо́дренными твои́ми моли́твами, о́тче Ни́ле,/ и жесто́ким воздержа́нием Бо́гу на земли́ до́бре угоди́л еси́,/ и сего́ ра́ди быв стра́шен враго́м и сла́вен челове́ком.</p>
<p>Ра́йскую жи́знь и та́мо святы́м весе́лие/ всегда́ во у́ме свое́м помышля́я, преподо́бне,/ те́мже во слеза́х и в воздыха́нии всю жи́знь свою́, о́тче Ни́ле, проше́л еси́/ и сего́ ра́ди по сме́рти от Христа́ чудесы́ просла́вися.</p>
<p>
<red>Богоро́дичен:</red> Источа́еши исцеле́нием струи́ боля́щим, Де́во, всю́ду:/ Тя бо исто́чник показа́ исцеле́ний, Влады́чице,/ и́же ми́лости Госпо́дь, из Тебе́ рожде́йся па́че ума́.</p>
<p>
<red>Седа́лен, глас 4.</red>
</p>
<p>
<red>Подо́бен:</red> Ско́ро предвари́:</p>
<p>Стра́стное покори́л еси́ плотско́е мудрова́ние/ и ху́ждшее порабо́тил еси́ лу́чшему, о́тче Ни́ле пресла́вне,/ сокруши́л еси́ бесо́вския ко́зни посто́м/ и возсия́л еси́ в ми́ре, я́ко луча́ со́лнечная,/ сия́нии твои́х доброде́телей:/ сего́ ра́ди тя воспева́ем.</p>
<p>
<red>Сла́ва, и ны́не, Богоро́дичен:</red>
</p>
<p>Стена́ непобеди́мая нам, христиа́ном, еси́, Богоро́дице Де́во,/ к Тебе́ прибега́юще, невреди́ми пребыва́ем/ и, па́ки согреша́юще, и́мамы Тя Моли́твенницу./ Тем, благодаря́ще, вопие́м Ти:/ ра́дуйся, Благода́тная, Госпо́дь с Тобо́ю.</p>
<p>
<red>Песнь 4</red>
</p>
<p>
<red>Ирмо́с:</red>
<emphasis>Седяй в сла́ве на Престо́ле Божества́/ во о́блаце ле́гце,/ прии́де Иису́с Пребоже́ственный/ Нетле́нною Дла́нию и спасе́ зову́щия:/ сла́ва, Христе́, си́ле Твое́й.</emphasis>
</p>
<p>Житие́ свое́, о́тче Ни́ле, чу́дно на земли́ показа́л еси́,/ вели́ко ноще́ние и смире́ние,/ и сего́ ра́ди на Небесе́х жи́знь ве́чную насле́довал еси́;/ моли́ спасти́ся от бед пою́щим тя.</p>
<p>Симео́на вели́каго, на столпе́ жи́вшаго, житию́ после́дуя, преподо́бне,/ те́мже того́, ели́ко мо́щно, именова́ние от жития́ стяжа́л еси́,/ Ни́ле пребога́те.</p>
<p>Посто́м и моли́твами те́ло твое́, о́тче Ни́ле, изнури́л еси́/ и сего́ ра́ди сподо́бился еси́ ви́дети неизрече́нная бла́гая, я́же святы́м угото́вана,/ с ни́миже, о́тче Ни́ле, о нас моли́ся.</p>
<p>
<red>Богоро́дичен:</red> Покро́в, и заступле́ние, и прибе́жище бу́ди ми, Де́во, рабу́ Твоему́,/ исцели́ мя от безме́рных зол, воспева́ти, Пречи́стая:/ сла́ва Рождеству́ Твоему́.</p>
<p>
<red>Песнь 5</red>
</p>
<p>
<red>Ирмо́с:</red>
<emphasis>Ужасо́шася вся́ческая/ о Боже́ственней сла́ве Твое́й:/ Ты бо, Неискусобра́чная Де́во,/ име́ла еси́ во утро́бе над все́ми Бо́га/ и родила́ еси́ Безле́тнаго Сы́на,/ всем воспева́ющим Тя/ ми́р подава́ющая.</emphasis>
</p>
<p>Чи́сто житие́ твое́ от ю́ности потща́лся еси́, преподо́бне, сохрани́ти;/ те́мже, чистоту́ твою́ ви́дев,/ Пресвяты́й Дух в тя всели́ся.</p>
<p>Я́ко преоби́дев тле́нная,/ ве́чная, о́тче, сподо́бился еси́ прии́ти по нело́жному сло́веси́:/ проси́те и ирии́мете./ Темже, я́ко проси́л, сия́ по досто́инству прия́л еси́.</p>
<p>Ме́сто освяти́ся, на не́мже честны́е мо́щи твоя́ положи́шася, преподо́бне,/ и по мно́гим страна́м прославля́емо есть,/ я́ко в себе́ мо́щи твоя́ иму́щее.</p>
<p>
<red>Богоро́дичен:</red> Не преста́й моля́щи, его́же родила́ еси́, Богоневе́сто,/ я́ко Спа́са и Влады́ку,/ разреше́ние ми пода́ти скорбе́й и боле́зней облегче́ние,/ я́ко да прии́му проще́ние, песносло́вя Тя во ве́ки.</p>
<p>
<red>Песнь 6</red>
</p>
<p>
<red>Ирмо́с:</red>
<emphasis>Боже́ственное сие́ и всечестно́е/ соверша́юще пра́зднество,/ Богому́дрии, Богома́тере,/ прииди́те, рука́ми воспле́щим,/ от Нея́ ро́ждшагося Бо́га сла́вим.</emphasis>
</p>
<p>Твое́ вели́кое житие́ и чистоту́,/ к сим же безме́рное смире́ние прови́дев, Пресвяты́й Дух/ сла́вна тя, о́тче, показа́;/ те́мже, от сего́ жития́ ко о́ному преше́д,/ получи́л еси́ с пра́ведными та́мо весе́лие.</p>
<p>Днесь наста́вши, свяще́нная па́мять твоя́, преподо́бне Ни́ле,/ весели́т учени́ки́ твоя́, воспева́ющия любо́вию по́двиги твоя́,/ и́же, честно́е твое́ успе́ние сла́вяще, торжеству́ют,/ и́хже моли́твами твои́ми, о́тче, соблю́дй.</p>
<p>Разбойницы иногда́ приидо́ша тебе́ оскорби́ти, преподо́бне,/ но ты, тех лука́вство разуме́в,/ Преве́чнаго Христа́ Бо́га си́лою и Пречи́стыя его́ Ма́тере по́мощию/ сих не́мощны сотвори́л еси́,/ и́же, не могу́ще тебе́ проти́витися, стра́хом отбего́ша,/ побежде́ни па́че бы́вше, не́жели победи́ша.</p>
<p>
<red>Богоро́дичен:</red> Твою́ по́мощь даждь ми/ и изба́ви мя от бед, и скорбе́й, и прегреше́ний мои́х,/ я́же всех ро́ждши Избавле́ние.</p>
<p>
<red>Конда́к, глас 8:</red>
</p>
<p>Оте́чества, преподо́бне, удали́вся,/ в пусты́ню всели́лся еси́,/ и, на о́стров Селиге́ра е́зера возше́д,/ жесто́ко житие́ показа́л еси́,/ и, мно́гих доброде́тельми удиви́в,/ дарова́ния чуде́с от Христа́ прия́л еси́./ Помина́й нас, чту́щих па́мять твою́, да зове́м ти:/ ра́дуйся, Ни́ле, о́тче наш.</p>
<p>
<red>И́кос:</red>
</p>
<p>Возлюби́в, преподо́бне, Христо́вы Боже́ственныя за́поведи/ и возненави́дев ми́ра сего́ наслажде́ние,/ прите́кл еси́ усе́рдно к тому́/ и был еси́ свети́льник, просвеща́яй концы́ блиста́нием духо́вным./ Тем, припа́дая, молю́ тя:/ просвети́ ми о́чи серде́чныя воспе́ти твоя́ по́двиги,/ поще́ние, бде́ние, сле́зы, боле́зни, изнуре́ние те́ла/ блаже́нный ра́ди бу́дущия жи́зни,/ ея́же ны́не наслажда́лся, моли́ непреста́нно о всех нас.</p>
<p>
<red>Песнь 7</red>
</p>
<p>
<red>Ирмо́с:</red>
<emphasis>Не послужи́ша тва́ри Богому́дрии/ па́че Созда́вшаго,/ но, о́гненное преще́ние му́жески попра́вше,/ ра́довахуся, пою́ще:/ препе́тый отце́в Госпо́дь и Бог, благослове́н еси́.</emphasis>
</p>
<p>Источа́ет чудеса́ честна́я ра́ка твоя́, преподо́бне, преизоби́лующи благода́тию,/ ве́рою приходя́щим здра́вие да́рует,/ Христу́ от души́ вопию́щим:/ благослове́н Бог отце́в на́ших.</p>
<p>Дре́вних о́нех и вели́ких отце́в, в посте́ просия́вших,/ житию́ подо́бяся, преподо́бне,/ в пусты́ню всели́лся еси́/ и та́мо в поще́ниих мно́га ле́та пребы́л еси́, Ни́ле, о́тче наш.</p>
<p>Я́ко и́стиннаго и кро́ткаго Пастыренача́льника Христа́/ незло́бивое овча́, о́тче Ни́ле, был еси́./ Те́мже незло́бив хотя́щим тебе́ озло́бити яви́лся еси́, Христу́ вопия́:/ благослове́н Бог отце́в на́ших.</p>
<p>
<red>Богоро́дичен:</red> Обощре́ны боле́зни ра́нам мои́м/ от безме́рных мои́х прегреше́ний, Влады́чице,/ веду́т в смерть душе́вную и теле́сную,/ но исхи́ти, я́ко си́льна, вся́ких скорбе́й и неду́г.</p>
<p>
<red>Песнь 8</red>
</p>
<p>
<red>Ирмо́с</red>:
<emphasis>О́троки благочести́выя в пещи́/ Рождество́ Богоро́дичо спасло́ есть;/ тогда́ у́бо образу́емое,/ ны́не же де́йствуемое,/ вселе́нную всю воздвиза́ет пе́ти Тебе́:/ Го́спода по́йте, дела́,/ и превозноси́те его́ во вся ве́ки.</emphasis></p>
<p>Изде́тска, преподо́бне о́тче, потща́лся еси́/ свою́ со́весть и се́рдце с душе́ю чи́сто Го́споду предста́вити./ Тем и Христо́с чудесы́ тебе́ прославля́ет, тому́ вопию́ща:/ Го́спода воспева́йте, дела́, и превозноси́те его́ во ве́ки.</p>
<p>Ны́не пусты́ня весе́лием красу́ется, о́тче,/ иму́щи мо́щи твоя́ в себе́, Ни́ле преподо́бне,/ ученицы́ же твои́, твоему́ житию́ ревну́юще,/ о твое́й па́мяти ра́дующеся, Творцу́ вопию́т:/ Го́спода воспева́йте, дела́, и превозноси́те его́ во ве́ки.</p>
<p>В пусты́ню, преподо́бне, иде́же селе́ние име́л еси́,/ прече́стен храм во сла́ву Богоявле́ния Госпо́дня воздви́гл еси́,/ в не́мже прославля́ется Пречи́стое того́ и́мя, и вси вопию́т:/ Го́спода воспева́йте, дела́, и превозноси́те его́ во ве́ки.</p>
<p>
<red>Богоро́дичен:</red> Свети́льник Све́та Трисо́лнечнаго су́щи,/ заре́ю благоутро́бия Твоего́ тьму отъими́ прегреше́ний мои́х, Богороди́тельнице,/ избавле́ние ну́ждных боле́зней подаю́щи/ ве́рою превознося́щему Пречи́стое Твое́ Рождество́.</p>
<p>
<red>Песнь 9</red>
</p>
<p>
<red>Ирмо́с:</red>
<emphasis>Всяк земноро́дный/ да взыгра́ется, Ду́хом просвеща́емь,/ да торжеству́ет же Безпло́тных умов естество́,/ почита́ющее свяще́нное торжество́ Богома́тере,/ и да вопие́т:/ ра́дуйся, Всеблаже́нная Богоро́дице,/ Чи́стая Присноде́во.</emphasis>
</p>
<p>Бога́тство и пи́ща, похвала́ и ра́дость преподо́бным еси́, Христе́ Бо́же,/ Его́же возлюби́в, преподо́бный Нил/ вся, я́же в ми́ре кра́сная, нивочто́же вмени́;/ те́мже наслажда́ется Твоея́ красоты́ во блаже́нном Све́те.</p>
<p>Страстьми́ коле́блющихся и бу́рею грехо́вною погружа́емых,/ я́ко дерзнове́ние име́яй ко Го́споду, всегда́ сохраня́й,/ благоче́стно тя воспева́ющих и прославля́ющих.</p>
<p>Облиста́в заре́ю, проси́я́л еси́ духо́вно/ и яви́лся еси́ Вы́шнему́ ликостоя́нию све́тел;/ озари́ ми ум, блаже́нне, Трисия́нным Све́том Божества́/ и от страсте́й мя изба́ви моли́твами твои́ми.</p>
<p>
<red>Богоро́дичен:</red> Ты еси́ ве́рным похвала́, Безневе́стная,/ Ты заступле́ние и свяще́нное прибе́жище христиа́ном:/ к Сы́ну бо Своему́ и Бо́гу мольбы́ но́сиши, Всенепоро́чная,/ и от бед спа́саеши/ ве́рою и любо́вию Богоро́дицу Чи́стую Тя воспева́ющих и велича́ющих.</p>
<p>
<red>Свети́лен.</red>
</p>
<p>
<red>Подо́бен:</red> Не́бо звезда́ми:</p>
<p>Посто́м тече́ние твое́ соверши́в,/ на Небеса ́возше́л еси́ и Христу́ Бо́гу предстои́ши./ Ни́ле, о́тче преподо́бне,/ за ны моли́ся, те́пле пою́щих тя.</p>
<p>
<red>Сла́ва, и ны́не, Богоро́дичен:</red>
</p>
<p>Ра́дость неизрече́нную ро́ждши, Го́спода,/ ра́дости Небе́сныя прича́стников всех нас сотвори́,/ Тебе́ почита́ющих, Пречи́стая, и от души́ вопию́щих Ти:/ не забу́ди Твоя́ рабы́, Благослове́нная Мари́е.</p>
<p>
<red>На хвали́тех стихи́ры, глас 4.</red>
</p>
<p>
<red>Подо́бен:</red> Дал еси́ зна́мение:</p>
<p>Светле́йши со́лнца просия́/ всепра́зднственная па́мять твоя́, преподо́бне,/ луча́ми блиста́ющи твои́х доброде́тельных дея́ний/ и озаря́ющи ве́рных чу́вства/ све́том чуде́с твои́х;/ сию́ у́бо пра́зднующе,/ ра́достно тя восхваля́ем и ве́рно ублажа́ем.</p>
<p>Я́коже А́нгел, на земли́ пожи́л еси́,/ воздержа́нием те́ло твое́ увяди́в, сла́вне,/ бде́нием же и па́мятию сме́ртною/ к верхо́вному Богомы́слию возше́л еси́./ Тем и прибли́жился еси́ к Само́му́ Краеуго́льному Ка́меню—Христу́, Бо́гу на́шему.</p>
<p>Стра́сти теле́сныя/ приле́жным моле́нием к Бо́гу/ и воздержа́нием укроти́л еси́,/ зми́я льсти́ваго сле́зными пото́ки умертви́л еси́,/ о́тче преподо́бне,/ и угоди́л еси́ Бо́гу па́че ине́х, досточу́дне;/ тем тя украси́ небе́сными дарова́ньми/ Иису́с Человеколю́бец и Спас душ на́ших.</p>
<p>
<red>Сла́ва, глас 5:</red>
</p>
<p>Преподо́бне о́тче Ни́ле,/ глас Ева́нгельский Госпо́день услы́шав,/ ми́ра оста́вил еси́ красоту́,/ бога́тство и сла́ву нивочто́же вмени́л еси́,/ всем вопия́, глаго́ля:/ возлюби́те Бо́га и обря́щете благода́ть ве́чную, и ничто́же предпочти́те, па́че любве́ его́,/ да егда́ прии́дет во сла́ве Свое́й,/ обря́щете покой со все́ми святы́ми,/ и́хже моли́твами, Христе́,/ сохрани́ и спаси́ ду́ши на́ша.</p>
<p>
<red>И ны́не, Богоро́дичен:</red>
</p>
<p>Блажи́м Тя, Богоро́дице Де́во,/ и сла́вим Тя, ве́рнии, по до́лгу град непоколеби́мый, сте́ну необори́му,/ тве́рду Предста́тельницу/ и прибе́жище душа́м на́шим.</p>
<p>
<red>Славосло́вие вели́кое. И отпу́ст.</red>
</p>
<p>
<red>НА ЛИТУРГИ́И</red>
</p>
<p>
<red>Блаже́нны от кано́на свята́го, пе́сни 3-я и 6-я. Проки́мен глас 7:</red>Честна́ пред Го́сподем/ смерть преподо́бных его́.
<red>Стих:</red>
Что возда́м Господе́ви о всех:
<red>Апо́стол к Кори́нфяном, зача́ло 176.</red>
Аллилуйя,
<red>глас 6:</red>
Блаже́н муж, боя́йся
<red>Го́спода: </red>
Ева́нгелие от  Луки́,  зача́ло 24. Прича́стен:</p>
<p>В па́мять ве́чную:</p>
<p>Преподобный Нил Столобенский(ХV-XVI вв.) родился в Новгородской земле, в Жабенском погосте Деревской пятины. Иноческий путь святой подвижник начал в 1505 году в обители преподобного Саввы Кры пецкого (†1495; память 28 августа) близ Пскова. Постническим подвигом и послушанием он снискал благоговейное отношение братии. Но, чтобы «не принять почтение от подобных себе человек», преподобный Нил пожелал уйти в уединение. Получив благословение игумена, он нашел безлюдное место близ реки Черемхи Ржевского уезда. Там преподобный Нил прожил 13 лет, питаясь травами и желудями. Все время он проводил в непрестанной молитве. Пришедшие к нему однажды со злым умыслом разбойники были устрашены видением множества воинов позади святого, вышедшего к ним навстречу с Владимирской иконой Божией Матери. Слава о подвижнике постепенно распространилась в окрестных селениях. Он стал усердно молить Пресвятую Богородицу указать ему иное место для пустынных подвигов.</p>
<p>Однажды в полусне он услышал голос, повелевавший ему идти на остров Столобное, что на озере Селигере, недалеко от г. Осташкова. Преподобный нашел указанное место, выкопал себе пещеру, а затем срубил келлию, в которой и подвизался 27 лет, пребывая в борениях с нечистой силой. Здесь он усилил подвиги поста и молитвы. Святой никогда не ложился для сна, но отдыхал, оперевшись на деревянные крюки, вбитые в стену.</p>
<p>На Столобном острове, по молитвам преподобного Нила, вновь совершилось чудо от иконы Богоматери, находившейся в его келлии и являвшейся для святого главным сокровищем. Разбойники, напавшие на него, были ослеплены исходившим от образа сиянием. И только после чистосердечного раскаяния и молитвенного предстательства чудотворца они вновь обрели зрение.</p>
<p>Неутомимый воитель с миром страстей, преподобный Нил был очень чуток к красоте Божьего мира. Житие повествует, что, придя на остров Столобное, покрытый сосновым бором и «всяким лесом и ягодичием», святой нашел его «велми красным» и возрадовался «о обретении таковаго места и возлюби е зело». Неслучайно многие чудеса, совершенные преподобным Нилом как при жизни, так и по преставлении, связаны с «прещением» лиходеям из дровосеков, покушавшимся на заповедный лес. Многие годы резной образ подвижника стоял святым стражем истока великой русской реки Волги в деревянной часовне на краю деревни Волговерховье.</p>
<p>Незадолго до преставления преподобный Нил вырыл в устроенной им часовне могилу, «и гроб истеса, и в землю постави, и прихожда́ше и плакаше над ним умильно». Промыслом Божиим и по молитвам Преподобного перед его блаженной кончиной к нему прибыл игумен близлежащего Николо-Рожковского монастыря Сергий со Святыми Дарами. Ему преподобный Нил предсказал, что на острове будет устроена обитель. По преставлении преподобного Нила († 7 декабря 1554) его святые мощи были положены в гробницу игуменом одного из новгородских монастырей Антонием и иноком Николо-Рожковского монастыря Германом. Последний совместно со странником Борисом Холмогорцем воздвиг над ними церковь Богоявления с приделом во имя святого Василия Блаженного и положил начало обители, украсившейся впоследствии многими храмами и гранитными набережными.</p>
</section>
